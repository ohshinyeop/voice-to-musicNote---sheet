{"texts": {"it": ["  Capitolo primo Lo studio era pieno dell'odore intenso delle rose, e quando il venticello estivo passava tra gli alberi del giardino, penetrava dalla porta aperta il profumo greve del glicine o la fragranza pi\u00f9 delicata del biancospino. Dall'angolo del divano di cuscini persiani sul quale stava disteso, fumando, com'era sua abitudine, numerose sigarette, Lord Henry Wotton poteva appena intravedere lo splendore dei fiori di citiso, che hanno la dolcezza e il colore del miele. I rametti fragili sembravano quasi incapaci di sostenere il peso di tanta scintillante bellezza. Le ombre fantastiche degli uccelli in volo penetravano ogni tanto attraverso le lunghe tende di seta cruda, che, aperte davanti alla grande finestra, producevano quasi un temporaneo effetto giapponese e facevano pensare a quei pallidi pittori di Tokyo, con la faccia di giada, che, impiegando come strumento un'arte che \u00e8 per forza di cose statica, cercano di darci il senso della velocit\u00e0 e del movimento. Il ronzio testardo delle api che si facevano strada attraverso l'erba lunga, non rasata, o giravano con insistenza monotona intorno alle punte dorate e impolverate del caprifoglio rampicante, pareva rendere il silenzio ancora pi\u00f9 opprimente.", "Il rombo confuso di Londra sembrava l'accompagnamento di un organo lontano. Nel centro della camera, posto su un cavalletto verticale, c'era il ritratto in piedi di un giovane di una straordinaria bellezza fisica; e davanti, a una certa distanza, era seduto l'artista stesso, Basil Hallward, la repentina scomparsa del quale, qualche anno fa, suscit\u00f2 tanto scalpore quando avvenne e fece nascere parecchie strane congetture. Mentre il pittore ammirava la forma graziosa e attraente che aveva cos\u00ec abilmente riflessa nella sua arte, passava e pareva soffermarsi sul suo viso un sorriso di piacere. Improvvisamente per\u00f2 si alz\u00f2 in piedi e, chiudendo gli occhi, si mise le dita sulle palpebre, come se volesse imprigionare nel proprio cervello qualche sogno strano dal quale avesse paura di esser svegliato. - E' la tua opera migliore, Basil, quanto di meglio tu abbia fatto - disse languidamente Lord Henry. - Devi mandarla senz'altro al Grosvenor l'anno prossimo. L'Accademia \u00e8 troppo grande e troppo volgare. Tutte le volte che ci sono andato c'era tanta gente che non ho potuto vedere i quadri, cosa tremenda, oppure c'erano tanti quadri che non ho potuto vedere la gente, ci\u00f2 che era anche peggio.", "Il Grosvenor \u00e8 veramente l'unico posto. - Non credo che lo mander\u00f2 da nessuna parte - rispose lui, piegando la testa all'indietro, in quel suo strano modo che a Oxford faceva sempre ridere i suoi amici. - No, non lo mander\u00f2 in nessun posto. Lord Henry inarc\u00f2 le sopracciglia e lo guard\u00f2 meravigliato attraverso i sottili anelli di fumo che salivano dalla sua grossa sigaretta oppiata. - Non lo manderai in nessun posto? E perch\u00e9? E perch\u00e9, mio caro? Hai qualche motivo? Che tipi strani siete voi pittori! Fate tutto il possibile per conquistarvi la fama e appena l'avete conquistata sembra che vogliate gettarla via. E' sciocco, perch\u00e9 in questo mondo c'\u00e8 una sola cosa peggiore del far parlar di s\u00e9, ed \u00e8 il non far parlar di s\u00e9. Un ritratto come questo ti metterebbe molto al disopra di tutti i giovani in Inghilterra e ingelosirebbe terribilmente i vecchi, se pure i vecchi sono capaci di un'emozione qualsiasi. - So che riderai di me - rispose l'altro, - ma proprio non posso esporlo.", "Ci ho messo dentro troppo di me stesso. Lord Henry si allung\u00f2 sul divano, ridendo. - S\u00ec, lo sapevo che avresti riso; per\u00f2 \u00e8 esattamente la verit\u00e0. - Troppo di te stesso! Parola d'onore, Basil non ti credevo tanto vanitoso. Non riesco davvero a vedere la minima somiglianza fra te, colla tua faccia forte e angolosa, e questo giovane Adone che pare fatto d'avorio e di petali di rosa. Andiamo, caro Basil, lui \u00e8 un Narciso e tu - certo, naturalmente, tu hai un'espressione intellettuale e tutto il resto; ma la bellezza, la vera bellezza, finisce l\u00e0 dove l'espressione intellettuale inizia. L'intelletto \u00e8 per sua natura una forma di esagerazione e distrugge l'armonia di qualsiasi volto. Appena uno si mette a pensare, diventa tutto naso o tutta fronte, o qualche cosa di orribile. Guarda gli uomini che hanno avuto successo in una qualsiasi delle professioni dotte. Non fanno perfettamente schifo? Eccetto che nella Chiesa, naturalmente; ma nella Chiesa non pensano.", "A ottant'anni un Vescovo continua a dire quello che gli hanno insegnato a dire quando ne aveva diciotto, e naturalmente ne deriva che mantiene un aspetto assolutamente delizioso. Il tuo giovine amico, del quale non mi hai mai detto il nome, ma il cui ritratto mi affascina per davvero, non pensa mai, ne sono assolutamente certo. E' un essere senza cervello, bello, che dovrebbe essere sempre qui d'inverno, quando non abbiamo fiori da contemplare e sempre qui d'estate, quando ci serve qualcosa che raffreddi la nostra intelligenza. Non lusingarti, Basil; tu non gli somigli per niente. - Non mi capisci, Harry - rispose l'artista. - Certo che non gli assomiglio, lo so benissimo. Ti dir\u00f2 che mi dispiacerebbe assomigliargli. E' inutile che tu scrolli le spalle: quello che ti dico \u00e8 la pura verit\u00e0. Su qualsiasi distinzione, fisica o intellettuale che sia, pesa una fatalit\u00e0, la stessa fatalit\u00e0 che sembra che accompagni nella storia i passi incerti dei Re. E' meglio non essere diversi dai propri simili.", "In questo mondo i brutti e gli stupidi hanno la sorte migliore; possono starsene comodamente seduti a guardare la commedia. Non conoscono la vittoria, ma in compenso non sono costretti a conoscere la sconfitta; vivono come dovremmo vivere tutti, indisturbati, indifferenti e senza fastidi. La tua ricchezza e il tuo rango, Harry, il mio talento, qualunque esso sia, la mia arte, per quel che pu\u00f2 valere, la bellezza di Dorian Gray - noi soffriremo per quello che gli Dei ci hanno donato, soffriremo terribilmente. - Dorian Gray? Si chiama cos\u00ec? - chiese Lord Henry, dirigendosi attraverso lo studio verso il pittore. - S\u00ec. Non volevo dirti il suo nome. - E perch\u00e9? - Oh, non saprei spiegartelo. Quando voglio enormemente bene a qualcuno non ne dico mai il nome a nessuno. E' come cederne una parte. Mi sono abituato ad amare la segretezza; mi pare la sola cosa che possa rendere misteriosa e meravigliosa la vita moderna per noi. La cosa pi\u00f9 ordinaria diventa deliziosa quando \u00e8 tenuta nascosta.", "Quando mi allontano dalla citt\u00e0 non dico mai ai miei dove vado; se lo dicessi mi rovinerei tutto il piacere. Sar\u00e0 un'abitudine sciocca, lo ammetto, ma a me sembra che introduca nella vita un grande elemento romanzesco. Sono sicuro che mi trovi terribilmente sciocco, non \u00e8 vero? - Proprio per niente - rispose Lord Henry - proprio per niente, mio caro Basil. Mi sembra che tu dimentichi che ho moglie; e l'unico pregio del matrimonio \u00e8 di rendere assolutamente necessaria per tutti e due una vita di inganno reciproco. Io non so mai dove sia mia moglie e mia moglie non sa mai quello che faccio io. Quando ci incontriamo, poich\u00e9 qualche volta ci incontriamo, quando siamo invitati a pranzo insieme, oppure quando andiamo dal Duca, ci raccontiamo a vicenda le storie pi\u00f9 assurde con la faccia pi\u00f9 seria del mondo. In questo mia moglie \u00e8 bravissima, molto pi\u00f9 brava di me. Lei non confonde mai le date, io sempre; per\u00f2 quando mi coglie in fallo non fa mai scene.", "A volte mi piacerebbe che ne facesse; e invece si limita a ridere di me. - Non mi piace sentirti parlare cos\u00ec della tua vita matrimoniale, Harry - disse il pittore, dirigendosi lentamente verso la porta che dava sul giardino. - Credo che in realt\u00e0 tu sia un ottimo marito, ma che tu ti vergogni della tua virt\u00f9. Sei un tipo straordinario; non dici mai una cosa che sia morale e non fai mai una cosa che non sia giusta. Il tuo cinismo \u00e8 semplicemente un atteggiamento. - Essere naturale \u00e8 semplicemente un atteggiamento, e il pi\u00f9 fastidioso che io conosca - esclam\u00f2 ridendo Lord Henry. I due giovani uscirono insieme in giardino e si sedettero su una lunga panchina di bamb\u00f9, all'ombra di un alto cespuglio di alloro. I raggi del sole scivolavano sulle foglie lucide e nell'erba tremolavano bianche le margheritine. Lord Henry, dopo una pausa, tir\u00f2 fuori l'orologio. - Basil mormor\u00f2, - ho paura di dovermene andare, e prima di andare via insisto perch\u00e9 tu risponda a una domanda che ti ho fatto poco fa.", "- Che cosa? - disse il pittore, con gli occhi fissi a terra. - Lo sai benissimo. - No, Harry, non lo so. - Va bene, ti dir\u00f2 di che si tratta. Voglio che tu mi spieghi perch\u00e9 non vuoi esporre il ritratto di Dorian Gray. Voglio sapere la vera ragione. - Te l'ho detta. - No, non l'hai detta. Hai detto che era perch\u00e9 in esso c'era troppo di te stesso, e questo \u00e8 puerile. - Harry - disse Basil Hallward guardandolo dritto in faccia, ogni ritratto dipinto con sentimento \u00e8 il ritratto dell'artista, non del modello. Questi non \u00e8 che l'accidente, l'occasione; non \u00e8 lui che viene rivelato dal pittore, ma \u00e8 il pittore che, sulla tela dipinta, rivela se stesso. La ragione per cui non voglio esporre quel ritratto \u00e8 che in esso ho messo a nudo il segreto della mia stessa anima. Lord Henry scoppi\u00f2 in una risata. - E qual \u00e8? - domand\u00f2. - Te lo dir\u00f2 - disse Hallward; ma sul suo volto apparve un'espressione di perplessit\u00e0.", "- Pendo dalle tue labbra, Basil - riprese il suo compagno, guardandolo. - Oh, Harry, c'\u00e8 proprio ben poco da dire - replic\u00f2 il pittore e temo che non lo capiresti e forse nemmeno lo crederesti. Lord Henry, sorridendo, si chin\u00f2, colse dal prato una margherita dai petali rosei e la esamin\u00f2. - Sono sicurissimo che lo capir\u00f2,- rispose, fissando intensamente il dischetto d'oro incorniciato di piume bianche, - e, quanto a credere, posso credere qualsiasi cosa, a condizione che sia perfettamente incredibile. Il vento fece cadere qualche fiore dagli alberi e i grappoli pesanti dei fiori di glicine oscillarono nell'aria languida. Un grillo cominci\u00f2 a trillare vicino al muro e, come un filo azzurrino, una libellula lunga ed esile pass\u00f2 librandosi sulle ali di garza bruna. Lord Henry ebbe la sensazione di sentir battere il cuore di Basil Hallward e si domand\u00f2 che cosa mai stesse per accadere. - La storia \u00e8 semplicemente questa - disse il pittore, dopo un istante.", "- Due mesi fa andai a un ricevimento in casa di Lady Brandon. Sai che ogni tanto noi poveri artisti dobbiamo farci vedere in societ\u00e0 per ricordare al pubblico che non siamo dei selvaggi. Come mi dicesti una volta, con una marsina e una cravatta bianca chiunque, anche un agente di cambio, pu\u00f2 conquistarsi la reputazione di essere civilizzato. Dunque ero nel salone da una decina di minuti, a parlare con certe matrone enormi e troppo vestite e con certi accademici noiosi, quando ebbi di colpo la consapevolezza che qualcuno mi stava guardando. Mi girai e vidi Dorian Gray per la prima volta. Quando i nostri sguardi si incontrarono sentii che impallidivo. Mi prese una curiosa sensazione di terrore. Sapevo di trovarmi faccia a faccia con uno la cui personalit\u00e0 era cos\u00ec affascinante che, se lo lasciavo fare, avrebbe assorbito tutta la mia natura, tutta la mia anima e perfino la mia arte. Nella mia esistenza non volevo nessuna influenza esterna: tu sai, Harry, quanto io sia indipendente per natura.", "Sono sempre stato il padrone di me stesso, o almeno lo ero sempre stato, finch\u00e9 non incontrai Dorian Gray. Allora... ma non so come spiegartelo. Mi sembra che qualcosa mi dicesse che ero sulla soglia di una terribile crisi nella vita; avevo la sensazione strana che il fato mi riservava gioie deliziose e dolori non meno deliziosi. Ebbi paura e feci per uscire dalla stanza. Non era la coscienza che mi spingeva; era una specie di vigliaccheria. Non mi faccio un merito di aver tentato di fuggire. - Coscienza e vigliaccheria sono in realt\u00e0 una cosa sola, Basil. Coscienza \u00e8 l'insegna commerciale della ditta; questo \u00e8 tutto. - Non lo credo, Harry, e non credo che tu lo creda. Comunque, qualunque fosse il motivo che mi spingeva - poteva anche essere orgoglio, dato che prima ero molto orgoglioso - \u00e8 certo che lottai per raggiungere la porta. Sulla soglia, naturalmente, m'imbattei in Lady Brandon. \"Non ve ne andrete mica cos\u00ec presto, Mister Hallward?", "\", grid\u00f2 lei. Conosci quella sua curiosa voce stridula? - S\u00ec; \u00e8 un pavone in tutto, salvo che nella bellezza - disse Lord Henry, facendo a pezzi la margherita con le sue lunghe dita nervose. - Non riuscii a liberarmene. Mi present\u00f2 a delle Altezze, a degli uomini con placche e Giarrettiere, a delle vecchie signore con certi gioielli giganteschi e certi nasi da pappagallo. Parl\u00f2 di me come se fossi stato il suo amico pi\u00f9 caro; prima di allora l'avevo incontrata una volta soltanto, ma lei si era messa in testa di lanciarmi. Mi pare che in quel momento un mio quadro aveva avuto un grande successo, o almeno se ne era parlato nei giornali da un soldo, ci\u00f2 che costituisce il tipo di immortalit\u00e0 del Diciannovesimo secolo. Di colpo mi trovai faccia a faccia col giovane la cui personalit\u00e0 mi aveva agitato in un modo tanto strano. Eravamo vicini, quasi ci toccavamo, i nostri sguardi si incontrarono un'altra volta.", "Fu un'imprudenza da parte mia, ma chiesi a Lady Brandon di presentarmi a lui. Forse, dopo tutto, non fu neanche un'imprudenza; era semplicemente inevitabile. Dorian mi ha detto cos\u00ec, pi\u00f9 tardi; anche lui aveva la sensazione che eravamo destinati a conoscerci. - E Lady Brandon come descrisse questo giovane meraviglioso? chiese il suo compagno. - So che ha l'abitudine di dare un rapido \"pr\u00e9cis\" di tutti i suoi invitati. Mi ricordo che una volta mi port\u00f2 da un vecchio signore truculento e tutto rosso in faccia, coperto di nastri e di decorazioni dalla testa ai piedi, e mi sibil\u00f2 nell'orecchio i dettagli pi\u00f9 stupefacenti, in un tragico sussurr\u00eco che deve essere stato sentito perfettamente da tutti quelli che si trovavano nella stanza. Io tagliai la corda. Le persone mi piace scoprirle da me. Ma Lady Brandon tratta i suoi ospiti come il commissario di un'asta tratta le sue mercanzie: o li spiega completamente, oppure riguardo a loro ti dice tutto, eccetto quello che bisognerebbe sapere.", "- Povera Lady Brandon! Come sei crudele con lei, Harry! - disse distrattamente Hallward. - Mio caro, lei ha provato a fondare un \"salon\" ed \u00e8 riuscita solo ad aprire un ristorante. Vorresti che l'ammirassi? Ma dimmi, che disse del signor Dorian Gray? - Oh, qualcosa come \"ragazzo delizioso - la sua povera cara mamma ed io assolutamente inseparabili - oh, s\u00ec, suona il piano oppure il violino, Mister Gray?\". N\u00e9 lui n\u00e9 io potemmo frenare il riso, e diventammo subito amici. - Il riso non \u00e8 un brutto modo per cominciare un'amicizia, e \u00e8 sicuramente il miglior modo di finirla - disse il giovane Lord, cogliendo un'altra margherita. Hallward scosse il capo. - Tu non capisci che cosa sia l'amicizia, Harry - mormor\u00f2, - e del resto neppure che cosa sia l'inimicizia. Tutti ti piacciono, cio\u00e8 tutti ti sono indifferenti. - Questo \u00e8 terribilmente ingiusto! - esclam\u00f2 Lord Henry, spingendosi all'indietro il cappello e guardando in su, verso le nuvolette, simili a gomitoli arruffati di lucida seta bianca, che navigavano nella volta turchese del cielo estivo.", "- S\u00ec, \u00e8 terribilmente ingiusto da parte tua. Io faccio una gran differenza tra una persona e un'altra. Scelgo gli amici per la loro bellezza, i conoscenti per il loro buon carattere e i nemici per la loro intelligenza. Non ho un solo nemico che sia uno stupido: sono tutti uomini che possiedono un certo potere intellettuale e di conseguenza mi apprezzano tutti. E' una forma di vanit\u00e0, questa? S\u00ec, credo che in fondo sia una vanit\u00e0. - Lo credo anch'io, Harry. Per\u00f2, in base alla tua classificazione, io dovrei essere un semplice conoscente. - Caro il mio vecchio Basil, tu sei ben pi\u00f9 che un conoscente. - E molto meno che un amico. Una specie di fratello, non \u00e8 vero? - Oh, i fratelli! I fratelli non mi interessano. Il mio fratello maggiore non vuole morire e quelli minori sembra che non facciano altro. - Harry! - esclam\u00f2 Hallward, facendosi scuro in volto. - Caro amico, non parlo completamente sul serio; per\u00f2 non posso fare a meno di detestare i miei parenti.", "Penso che dipenda dal fatto che nessuno di noi riesce a sopportare che gli altri abbiano gli stessi nostri difetti. Capisco perfettamente la rabbia della democrazia inglese contro quelli che chiamano i vizi delle classi elevate. Le masse pensano che l'ubriachezza, la stupidit\u00e0 e l'immoralit\u00e0 debbano essere una loro propriet\u00e0 esclusiva e che quando uno di noi fa una sciocchezza \u00e8 come se andasse a caccia nella loro riserva. Quando il povero Southwark comparve davanti al Tribunale dei Divorzi la loro indignazione fu davvero magnifica: eppure credo che neppure il dieci per cento del proletariato conduca una vita decente. - Non sono d'accordo con una sola delle parole che hai detto, e ci\u00f2 che \u00e8 peggio, Harry, sono sicuro che non sei d'accordo neppure tu. Lord Henry si accarezz\u00f2 l'aguzza barbetta bruna e si batt\u00e9 la punta delle scarpe di coppale con un bastone da cui pendevano delle palline d'ebano. - Come sei Inglese, Basil! E' la seconda volta che fai quest'osservazione.", "Quando si espone un'idea davanti a un vero Inglese, cosa che \u00e8 sempre imprudente, l'Inglese non si sogna mai di considerare se l'idea \u00e8 giusta o sbagliata. La sola cosa alla quale attribuisce importanza \u00e8 se colui che la formula ci crede lui stesso. Ma il valore di un'idea \u00e8 assolutamente indipendente dalla sincerit\u00e0 dell'uomo che la espone; anzi \u00e8 probabile che quanto meno l'uomo \u00e8 sincero, tanto pi\u00f9 intelligente sia l'idea, perch\u00e9 in quel caso non prende il colore n\u00e9 delle sue aspirazioni, n\u00e9 dei suoi desideri, n\u00e9 dei suoi pregiudizi. Ma non ho intenzione di discutere con te di politica, di sociologia o di metafisica. Le persone mi piacciono pi\u00f9 dei principii, e le persone che non hanno principii mi piacciono pi\u00f9 di qualunque altra cosa al mondo. Parlami ancora del signor Dorian Gray. Lo vedi spesso? - Tutti i giorni. Non mi sentirei felice se non lo vedessi tutti i giorni. Mi \u00e8 assolutamente necessario. - E' straordinario!", "Credevo che tu non ti saresti mai interessato a niente eccetto che alla tua arte. - Lui ora \u00e8 per me tutta la mia arte - disse gravemente il pittore. - A volte penso che nella storia del mondo ci sono solo due eventi che hanno una qualche importanza. Uno \u00e8 la comparsa di un nuovo mezzo a disposizione dell'arte; l'altro \u00e8 la comparsa di una personalit\u00e0 nuova, sempre ai fini dell'arte. Quello che per i Veneziani fu l'invenzione della pittura a olio, il volto di Antinoo fu per la tarda scultura greca e il volto di Dorian Gray sar\u00e0 un giorno o l'altro per me. Non \u00e8 solo perch\u00e9 lo dipingo, lo disegno, lo schizzo. Naturalmente ho fatto tutte queste cose; ma per me egli \u00e8 molto pi\u00f9 che un modello. Non ti dir\u00f2 che sono insoddisfatto di quello che ho fatto di lui, n\u00e9 che la sua bellezza \u00e8 tale che l'arte non pu\u00f2 esprimerla. Non esiste nessuna cosa che l'arte non possa esprimere; e so bene che quello che ho fatto dopo aver conosciuto Dorian Gray \u00e8 buono, \u00e8 quanto di meglio abbia fatto in vita mia.", "Ma, in un modo curioso, - mi chiedo se mi capirai - la sua personalit\u00e0 mi ha suggerito un modo completamente nuovo nell'arte, uno stile completamente nuovo; vedo le cose, penso le cose in modo diverso; posso oggi ricreare la vita in una maniera che prima non conoscevo. \"Sogno di forma in giorni di pensiero\" - chi \u00e8 che ha detto cosi? Non ricordo; ma questo \u00e8 quello che Dorian Gray \u00e8 stato per me. La semplice presenza visibile di quel ragazzo, dato che a me pare poco pi\u00f9 che un ragazzo, bench\u00e9 in realt\u00e0 abbia pi\u00f9 di vent'anni, la semplice sua presenza visibile - ah, mi chiedo se puoi renderti conto di tutto quello che significa? Egli traccia per me, inconsciamente, le linee di una nuova scuola, una scuola che dovr\u00e0 avere in s\u00e9 tutta la passione dello spirito romantico e tutta la perfezione dello spirito ellenico. L'armonia del corpo e dell'anima - quale immenso valore \u00e8 in essa!", "Noi nella nostra stupidit\u00e0 abbiamo separato le due cose e abbiamo inventato un realismo che \u00e8 volgare e un idealismo che \u00e8 vuoto. Se tu sapessi, Harry, che cosa \u00e8 per me Dorian Gray! Ti ricordi di quel mio paesaggio per il quale Agnew mi offr\u00ec un prezzo cos\u00ec enorme, ma dal quale non volli separarmi? E' una delle cose migliori che io abbia fatto; e perch\u00e9? Perch\u00e9 Dorian Gray era seduto vicino a me mentre lo dipingevo. Da lui a me passava un qualche influsso sottile e per la prima volta in vita mia vedevo in quel semplice paesaggio boscoso il miracolo che avevo sempre cercato, senza mai riuscire a trovarlo. - Basil, \u00e8 straordinario! Bisogna che io veda Dorian Gray. Hallward si alz\u00f2 e passeggi\u00f2 su e gi\u00f9 per il giardino. Dopo un po' torn\u00f2 indietro. - Harry - disse, - Dorian Gray per me \u00e8 semplicemente un motivo d'arte. Tu forse non vedrai niente in lui: io in lui vedo tutto.", "Non \u00e8 mai tanto presente nella mia opera come quando di lui non c'\u00e8 nessun'immagine. E', come ti ho detto, un suggerimento di una maniera nuova: lo ritrovo nella curva di certe linee, nella grazia e nella finezza di certi colori. Ecco tutto. - Allora perch\u00e9 non vuoi esporre il suo ritratto? - domand\u00f2 Lord Henry. - Perch\u00e9, senza averne l'intenzione, ci ho messo in una certa misura l'espressione di tutta questa strana idolatria artistica della quale, naturalmente, non ho mai voluto parlare a lui. Lui non ne sa niente e non ne sapr\u00e0 mai niente. Ma la gente potrebbe indovinarlo; e io non voglio mettere a nudo la mia anima davanti alla superficiale curiosit\u00e0 dei suoi occhi. Il mio cuore non finir\u00e0 mai sotto il microscopio. C'\u00e8 troppo di me stesso in quel quadro, Harry; troppo di me stesso! - I poeti non hanno tanti scrupoli; sanno quanto la passione sia utile alla pubblicit\u00e0. Al giorno d'oggi un cuore spezzato tira parecchie edizioni.", "- Per questo li odio - grid\u00f2 Hallward. - Un artista dovrebbe creare delle cose belle, ma senza mettervi niente della sua anima. Viviamo in un tempo in cui la gente tratta l'arte come se questa dovesse costituire una forma di autobiografia. Abbiamo perso il senso astratto della bellezza. Voglio mostrare al mondo, un giorno, che cosa sia quel senso; e \u00e8 per questo che il mondo non vedr\u00e0 mai il mio ritratto di Dorian Gray. - Penso che tu abbia torto, Basil; ma non voglio discutere con te. Discutono soltanto quelli che sono intellettualmente perduti. Ma dimmi: Dorian Gray ti vuole molto bene? Il pittore riflett\u00e9 un momento. - Gli piaccio - rispose dopo una pausa; - so che gli piaccio. Naturalmente lo adulo in un modo spaventoso; sento uno strano piacere nel dirgli certe cose, pur sapendo che mi pentir\u00f2 di avergliele dette. Con me di solito \u00e8 delizioso e ce ne stiamo seduti nello studio a parlare di mille cose; a volte per\u00f2 non ha nessun riguardo e sembra divertirsi a farmi dispiacere.", "Allora, Harry, ho la sensazione di aver dato la mia anima a qualcuno che la tratta come se fosse un fiore da mettere all'occhiello, una decorazione che lusinga la sua vanit\u00e0, un ornamento per una giornata d'estate. - Le giornate d'estate sono alquanto lunghe, Basil - mormor\u00f2 Lord Henry. - Forse sarai tu il primo che si stancher\u00e0. E' doloroso pensarlo, ma non c'\u00e8 dubbio che il genio dura pi\u00f9 a lungo della bellezza; e questo spiega il fatto che tutti noi facciamo tanti sforzi per istruirci all'eccesso. Nella lotta selvaggia per l'esistenza, vogliamo avere qualche cosa che duri e cos\u00ec riempiamo la nostra mente di ciarpami e di fatti, nella stupida speranza di riuscire a conservare il nostro posto. L'uomo perfettamente al corrente \u00e8 una cosa spaventosa; assomiglia a una bottega di rigattiere, piena di mostri e di polvere, dove a ogni cosa \u00e8 attribuito un prezzo superiore al suo valore. Per\u00f2 credo che sarai tu il primo che si stancher\u00e0.", "Un giorno nel guardare il tuo amico ti sembrer\u00e0 che sia un po' mal disegnato, o non ti piacer\u00e0 la tonalit\u00e0 del suo colore o un'altra cosa qualsiasi. In cuor tuo gliene farai aspri rimproveri e penserai seriamente che si \u00e8 comportato molto male con te. Quando verr\u00e0 a trovarti la volta dopo, sarai assolutamente freddo e indifferente: e sar\u00e0 un gran peccato, perch\u00e9 questo ti cambier\u00e0. Quello che mi hai raccontato \u00e8 un vero romanzo, un romanzo d'arte, si potrebbe dire; e l'inconveniente di avere un romanzo di qualsiasi tipo consiste nel fatto che dopo si rimane cos\u00ec poco romantici. - Harry, non dir cos\u00ec. La personalit\u00e0 di Dorian Gray mi dominer\u00e0 finch\u00e9 vivo. Tu non puoi sentire quello che sento io; sei troppo volubile. - Ah, mio caro Basil, proprio per questo posso sentirlo. Quelli che sono fedeli conoscono soltanto il lato triviale dell'amore; sono gli infedeli quelli che ne conoscono le tragedie. - E Lord Henry accese un fiammifero sfregandolo contro un piccolo astuccio d'argento e cominci\u00f2 a fumare una sigaretta, con un'aria presuntuosa e soddisfatta, come se avesse riassunto il mondo intero in una frase.", "Nelle verdi foglie laccate dell'edera c'era un frusc\u00eco di passeri cinguettanti e sull'erba le ombre azzurre delle nuvole si rincorrevano come rondini. Com'era piacevole quel giardino! e come erano deliziose le emozioni degli altri! Ben pi\u00f9 deliziose, a suo parere, delle idee degli altri! La sua anima e le passioni dei suoi amici, ecco le cose affascinanti nella vita. Con un silenzioso divertimento si raffigur\u00f2 la colazione noiosa alla quale era mancato per essersi trattenuto tanto a lungo con Basil Hallward. Se fosse andato da sua zia vi avrebbe incontrato senza dubbio Lady Hoodbody e la conversazione si sarebbe aggirata sull'alimentazione dei poveri e sulla necessit\u00e0 di case popolari modello. Ogni classe avrebbe predicato l'importanza di quelle virt\u00f9 delle quali la sua vita non rendeva necessario l'esercizio; i ricchi avrebbero parlato del valore del risparmio, gli oziosi avrebbero fatto sfoggio di eloquenza circa la dignit\u00e0 del lavoro. Aver evitato tutto questo era una delizia. Pensando a sua zia sembr\u00f2 che un'idea lo colpisse.", "Si gir\u00f2 verso Hallward e disse: - Mio caro, ora mi ricordo. - Ti ricordi che cosa, Harry? - Dove ho sentito il nome di Dorian Gray. - Dove? - chiese Hallward, aggrottando leggermente le sopracciglia. - Non fare quella faccia arrabbiata, Basil. A casa di mia zia, Lady Agatha. Mi disse che aveva scoperto un giovanotto meraviglioso, che doveva aiutarla nell'East End, che si chiamava Dorian Gray. Debbo dichiarare che non mi disse mai che era cos\u00ec bello. Le donne non apprezzano la bellezza, almeno le donne buone. Mi disse che era molto serio e che aveva un carattere eccellente. Immaginai subito un tipo occhialuto, coi capelli rossi, orrendamente lentigginoso, con di un paio di piedi enormi. Mi dispiace di non aver saputo che si trattava del tuo amico. - Io ne sono contentissimo, Harry. - E perch\u00e9? - Non voglio che tu lo conosca. - Non vuoi che lo conosca? - No. - Il signor Dorian Gray \u00e8 nello studio - disse il servitore uscendo nel giardino.", "- Ora mi dovrai presentare - grid\u00f2 con una risata Lord Henry. Il pittore si gir\u00f2 verso il domestico che stava, un po' abbagliato, nel chiarore del sole. - Pregate il signor Gray di aspettare, Parker; verr\u00f2 dentro tra un minuto. Il servitore si inchin\u00f2 e cominci\u00f2 a risalire il vialetto. Egli allora fiss\u00f2 Lord Henry. - Dorian Gray \u00e8 il mio pi\u00f9 caro amico - disse. - E' una natura semplice e bella; tua zia aveva perfettamente ragione in quel che disse di lui. Non lo guastare. Non provarti a influenzarlo. La tua sarebbe un'influenza cattiva. Il mondo \u00e8 grande e contiene molte creature meravigliose. Non allontanare da me l'unica persona che d\u00e0 alla mia arte tutto il fascino che questa possiede. La mia vita di artista dipende da lui. Bada, Harry: mi fido di te. - Parlava molto lentamente e pareva che le parole gli uscissero di bocca quasi suo malgrado. - Quante sciocchezze stai dicendo! - disse Lord Henry con un sorriso e, prendendo Hallward a braccetto, quasi lo spinse in casa.", "Capitolo secondo Appena entrati videro Dorian Gray seduto al pianoforte, che girava loro le spalle e sfogliava le pagine di un volume delle \"Scene della Foresta\" di Schumann. - Devi prestarmi queste, Basil - grid\u00f2. - Voglio impararle; sono proprio deliziose. - Dipende soltanto dal modo in cui poserai oggi, Dorian. - Oh, sono stufo di posare e non voglio un ritratto di me stesso a grandezza naturale - rispose il ragazzo girandosi sullo sgabello, con un fare testardo e petulante. Quando vide Lord Henry, un lieve rossore gli imporpor\u00f2 per un momento le guance. Balz\u00f2 in piedi. - Scusami, Basil, non sapevo che ci fosse qualcuno con te. - Dorian, questo \u00e8 Lord Henry Wotton, mio vecchio amico dei tempi di Oxford. Stavo appunto dicendogli come sei bravo a posare e ora tu hai guastato tutto. - Non per\u00f2 il mio piacere di fare la vostra conoscenza, signor Gray - disse Lord Henry, venendo avanti colla mano tesa. - Mia zia mi ha parlato spesso di voi.", "Siete uno dei suoi favoriti e anche, temo, una delle sue vittime. - Attualmente sto sul libro nero di Lady Agatha - rispose Dorian con un'aria di comica contrizione. - Avevo promesso di andare con lei marted\u00ec scorso in un club di Whitechapel e mi dimenticai completamente. Dovevamo suonare un duetto insieme - tre duetti, credo. Non so che cosa mi dir\u00e0; ho troppa paura per andare a trovarla. - Oh, vi far\u00f2 far pace con mia zia. Vi vuole tanto bene! E non credo che importi gran che se non siete andato. Probabilmente il pubblico avr\u00e0 creduto che fosse un duetto. Quando zia Agatha sta al pianoforte fa un tale fracasso che basta ampiamente per due. - Questo \u00e8 molto duro nei suoi riguardi e non molto carino nei miei - rispose Dorian, ridendo. Lord Henry lo guardava. Certo, era meravigliosamente bello, con quelle sue labbra scarlatte dalla curva delicata, quei suoi occhi azzurri pieni di freschezza, quei suoi capelli d'oro ondulati.", "Nel suo volto c'era qualcosa che ispirava fiducia a prima vista. Si sentiva che si era conservato immune dalle porcherie del mondo. Non c'era niente di strano se Basil Hallward lo adorava. - Avete troppo fascino per darvi alla filantropia, signor Gray, troppo, troppo fascino. - E Lord Henry si lasci\u00f2 cadere sul divano e apr\u00ec il portasigarette. Il pittore, intento a mescolare i colori e a preparare i pennelli, aveva l'aria preoccupata; e nel sentire l'ultima frase di Lord Henry lo guard\u00f2, esit\u00f2 un istante, poi disse: - Harry, oggi vorrei finire questo ritratto. Troveresti molto scortese da parte mia se ti chiedessi di andartene? Lord Henry sorrise e guard\u00f2 Dorian Gray. - Debbo andarmene, signor Gray? - , chiese. - Oh no, vi prego, Lord Henry. Mi accorgo che Basil \u00e8 in uno dei suoi momenti di cattivo umore e quando fa il muso non lo posso soffrire. E poi voglio che mi diciate perch\u00e9 non dovrei dedicarmi alla filantropia.", "- Questo non so se ve lo dir\u00f2. E' un argomento cos\u00ec noioso che bisognerebbe parlare seriamente. Ma io non me ne vado di certo, ora che mi avete chiesto di restare. Sul serio, Basil, ti do veramente fastidio? Mi hai detto tante volte che ti piaceva che i tuoi modelli potessero conversare con qualcuno. Hallward si morse il labbro. - Naturalmente devi restare, se Dorian lo desidera. I capricci di Dorian sono legge per tutti, eccetto che per lui stesso. Lord Henry prese il cappello e i guanti. - Sei molto gentile, Basil, ma proprio paura di dover andar via. Ho promesso di incontrarmi con un tizio all'Orl\u00e9ans. Arrivederci, signor Gray. Venite un pomeriggio a trovarmi in Curzon Street. Alle cinque sono quasi sempre in casa. Scrivetemi prima di venire; mi dispiacerebbe mancarvi. - Basil - grid\u00f2 Dorian Gray - se Lord Henry Wotton se ne va me ne vado anch'io. Tu quando dipingi non apri mai la bocca ed \u00e8 troppo noioso stare su questa pedana e sforzarsi di avere un'aria piacevole.", "Digli di restare; ci tengo. - Resta, Harry, per far piacere a Dorian e per far piacere a medisse Hallward, fissando intensamente il suo quadro. - E' perfettamente vero che quando lavoro non parlo mai e nemmeno ascolto, e per i miei disgraziati modelli dev'essere terribilmente noioso. Ti prego di restare. - E il mio uomo dell'Orl\u00e9ans? Il pittore rise. - In quanto a quello non credo che ci saranno difficolt\u00e0. Torna a sederti, Harry. E tu, Dorian, sali sulla pedana e guarda di non muoverti troppo e di non prestare nessuna attenzione a quello che dice Lord Henry. E' un uomo che ha una pessima influenza su tutti i miei amici, tranne me. Con l'aria di un giovane martire greco, una piccola smorfia di noia sul volto, Dorian Gray sal\u00ec sulla pedana. Si sentiva attirato da Lord Henry; era tanto diverso da Basil che i due formavano un contrasto delizioso, e aveva una voce cos\u00ec bella. Dopo qualche minuto gli disse: - Lord Henry, \u00e8 vero che avete una pessima influenza, come racconta Basil?", "- La buona influenza non esiste, signor Gray. Qualunque influenza \u00e8 immorale; immorale dal punto di vista scientifico. - Perch\u00e9? - Perch\u00e9 influenzare qualcuno significa dargli la propria anima. Egli non pensa pi\u00f9 i suoi pensieri naturali, non brucia pi\u00f9 delle sue passioni naturali; le sue virt\u00f9 non sono naturali per lui e i suoi peccati, se i peccati esistono veramente, sono presi a prestito. Diventa l'eco di una musica altrui, l'attore di una parte che non \u00e8 stata scritta per lui. Lo sviluppo di noi stessi \u00e8 lo scopo della vita; ognuno di noi \u00e8 al mondo per tradurre perfettamente in realt\u00e0 la propria natura. Al giorno d'oggi la gente ha paura di se stessa. Tutti hanno dimenticato quello che \u00e8 il pi\u00f9 alto di tutti i doveri, il dovere che abbiamo verso noi stessi. Sono caritatevoli, certo; danno da mangiare agli affamati e vestono gli ignudi, ma le loro anime rimangono affamate e nude. Il coraggio \u00e8 scomparso dalla nostra razza; in realt\u00e0 forse non l'abbiamo mai avuto.", "Il terrore della societ\u00e0 che \u00e8 il fondamento della morale e il terrore di Dio che \u00e8 il segreto della religione sono le due cose che ci governano. Eppure... - Gira un pochino la testa verso destra, Dorian, da bravo figliuolo - disse il pittore, immerso nel suo lavoro e consapevole soltanto del fatto che sul volto del ragazzo era comparsa un'espressione che non vi aveva mai vista prima. - E pure - continu\u00f2 Lord Henry, con la sua sommessa voce musicale e con quel grazioso gesto della mano che era una sua abituale caratteristica e che lo accompagnava fin dai suoi tempi di scuola a Eton, - credo che se un uomo vivesse pienamente e compiutamente la propria vita, dando forma a ogni sentimento, espressione a ogni pensiero, realt\u00e0 a ogni sogno, credo che ne deriverebbe al mondo un tale impulso fresco di gioia da farci dimenticare tutte le infermit\u00e0 del medievalismo e da farci tornare all'ideale ellenico e magari a qualche cosa di pi\u00f9 bello, di pi\u00f9 ricco dell'ideale ellenico.", "Ma il pi\u00f9 coraggioso tra noi ha paura di se stesso. Nelle rinunce volontarie che rovinano la nostra vita rivive tragicamente la mutilazione del selvaggio. Noi siamo puniti per quello che rifiutiamo a noi stessi; ogni impulso che ci sforziamo di strangolare fermenta nella mente e ci intossica. Il corpo pecca una volta sola e cos\u00ec esaurisce il proprio peccato, dato che l'azione costituisce una forma di purificazione, e allora non resta che il ricordo di un piacere oppure il lusso di un rimpianto. Cedere a una tentazione \u00e8 l'unico modo di liberarsene. Se si resiste, l'anima si ammala di bramosia delle cose che ha vietato a se stessa, di desiderio di ci\u00f2 che le sue leggi mostruose hanno fatto mostruoso e illegale. Qualcuno ha detto che i grandi avvenimenti del mondo avvengono nel cervello; ma \u00e8 pure nel cervello e solo nel cervello che avvengono i grandi peccati del mondo. Voi, signor Gray, anche voi, con tutta la vostra giovent\u00f9 che \u00e8 come una rosa rossa e la vostra adolescenza che \u00e8 come una rosa bianca, avete avuto passioni che vi hanno terrorizzato, idee che vi hanno riempito di spavento, sogni, di giorno e di notte, che solo a ricordarli vi farebbero salire alle guance il rossore della vergogna... - Basta!", "- esclam\u00f2 Dorian Gray. - Basta! Voi mi stordite. Non so che cosa dire. C'\u00e8 una risposta a quel che state dicendo, ma non riesco a trovarla. Non parlate; lasciatemi pensare, o, piuttosto, lasciatemi provare a non pensare. Rest\u00f2 immobile per una decina di minuti, con le labbra semiaperte e gli occhi stranamente splendenti. Si rendeva conto confusamente che dentro di lui agivano influenze completamente nuove, e pure gli sembrava che provenissero in realt\u00e0 da lui stesso. Le poche parole che gli aveva detto l'amico di Basil, parole dette indubbiamente a caso e piene di paradossi voluti, avevano toccato qualche corda segreta che non era mai stata toccata prima, e che egli ora sentiva vibrare e palpitare di una strana pulsazione. La musica gli aveva dato un turbamento analogo. La musica l'aveva turbato molte volte; ma la musica non era articolata, non creava dentro di noi un mondo nuovo, anzi piuttosto un altro caos. Parole! solo parole! ma come erano terribili, chiare, vivide, crudeli!", "Ad esse non si poteva sfuggire; e di quale magia sottile erano impregnate! Pareva che riuscissero a plasmare cose informi, che avessero una musica loro propria, dolce come quella della viola o del liuto. Solo parole! C'era qualcosa che fosse reale quanto le parole? S\u00ec, nella sua adolescenza c'erano state cose che non aveva compreso, ma che ora comprendeva. D'improvviso per lui la vita divent\u00f2 color di fuoco. Gli sembr\u00f2 di aver camminato in mezzo alle fiamme. Come mai non l'aveva saputo? Lord Henry lo guardava, col suo sorriso fine. Conosceva il momento psicologico preciso nel quale bisognava non dire nulla. Si sentiva fortemente interessato. Stupito dell'impressione improvvisa che le sue parole avevano prodotto, si ricord\u00f2 di un libro letto a sedici anni, che gli aveva rivelato molte cose sconosciute prima di allora e si chiese se Dorian Gray stesse passando attraverso un'esperienza analoga. Aveva semplicemente scagliato una freccia nell'aria: aveva forse colpito il bersaglio? Com'era affascinante quel ragazzo! Hallward continuava a dipingere, con quel suo tocco mirabilmente audace che aveva la vera raffinatezza e la delicatezza perfetta che, almeno nell'arte, scaturiscono esclusivamente dalla forza; e non si accorgeva del silenzio.", "- Basil, sono stanco di stare in piedi - grid\u00f2 a un tratto Dorian Gray. - Bisogna che vada fuori, a sedermi in giardino. Si soffoca qui dentro. - Mio caro, ti chiedo scusa. Quando dipingo non riesco a pensare a nient'altro. Tu per\u00f2 non avevi mai posato cos\u00ec bene. Sei stato perfettamente immobile e io ho potuto cogliere l'effetto che cercavo: le labbra semiaperte e la lucentezza degli occhi. Non so che cosa ti abbia detto Harry, ma senza dubbio \u00e8 riuscito a farti avere la pi\u00f9 meravigliosa delle espressioni. M'immagino che ti avr\u00e0 fatto dei complimenti. Non devi credere una sola parola di quello che dice. - Non mi ha fatto proprio nessun complimento, e forse \u00e8 per questo motivo che non credo a niente di quello che mi ha detto. - Sapete benissimo che credete a tutto quanto - disse Lord Henry, guardandolo coi suoi occhi sognanti e languidi. - Usciamo insieme in giardino; in questo studio fa un caldo tremendo.", "Basil, mandaci una cosa ghiacciata da bere, qualche cosa con delle fragole dentro. - Certo, Harry. Suona il campanello e quando Parker verr\u00e0 gli dir\u00f2 quello che desideri. Voglio finire questo sfondo e vi raggiunger\u00f2 pi\u00f9 tardi. Non trattenermi Dorian troppo a lungo. Non sono mai stato cos\u00ec in forma per dipingere come oggi. Questo sar\u00e0 il mio capolavoro: \u00e8 gi\u00e0 il mio capolavoro cos\u00ec com'\u00e8. Lord Henry usc\u00ec fuori in giardino e vi trov\u00f2 Dorian Gray, che con il viso sprofondato nei grandi fiori freschi del glicine, ne beveva avidamente il profumo come si beve un vino. Gli si avvicin\u00f2 e gli mise la mano sulla spalla. - Fate benissimo a fare cos\u00ec - mormor\u00f2. - Non c'\u00e8 niente che curi l'anima come i sensi, cos\u00ec come niente pu\u00f2 curare i sensi, come l'anima. Il ragazzo si riscosse e fece un passo indietro. Era a capo scoperto e le foglie avevano scompigliato i suoi riccioli ribelli intricandone i fili d'oro.", "Negli occhi aveva un'espressione spaurita come quella delle persone svegliate di soprassalto. Le sue narici finemente disegnate vibravano e un nervo segreto agitava lo scarlatto delle sue labbra facendole tremare. - S\u00ec - aggiunse Lord Henry, - \u00e8 questo uno dei grandi segreti della vita: curare l'anima per mezzo dei sensi e i sensi per mezzo dell'anima. Siete un essere meraviglioso. Sapete pi\u00f9 di quanto credete di sapere, proprio come sapete meno di quanto desiderate di sapere. Dorian Gray aggrott\u00f2 le sopracciglia e gir\u00f2 la testa da un'altra parte. Non poteva difendersi dalla simpatia che gli ispirava quel giovane alto e aggraziato che gli stava vicino. Nella voce sommessa e languida di lui c'era qualcosa di assolutamente affascinante. Persino le mani, fresche, bianche, simili a fiori, avevano un fascino misterioso; quando parlava si muovevano come una musica e sembravano avere un linguaggio loro proprio. Per\u00f2 aveva paura di lui e si vergognava di aver paura. Perch\u00e9 doveva essere stato un estraneo a rivelargli se stesso?", "Conosceva Basil Hallward da mesi ma la loro amicizia non lo aveva minimamente cambiato; e ora, di colpo, era comparso nella sua vita qualcuno che sembrava avergli svelato il mistero dell'esistenza. Ma di che cosa doveva aver paura? Non era n\u00e9 uno scolaretto n\u00e9 una ragazzina; quella paura era assurda. - Andiamo a sederci all'ombra - disse Lord Henry. - Parker ha portato le bibite e se restate ancora sotto questi riflessi vi si sciuper\u00e0 il colorito. Non dovete lasciarvi abbronzare; non vi starebbe bene. - E che importa? - grid\u00f2 Dorian Gray, ridendo e sedendosi sulla panchina all'estremit\u00e0 del giardino. - A voi dovrebbe importare moltissimo, signor Gray. - Perch\u00e9? - Perch\u00e9 siete cos\u00ec meravigliosamente giovane e la giovent\u00f9 \u00e8 l'unica cosa che valga la pena di avere. - Non ho quest'impressione, Lord Henry. - No, ora non l'avete. Un giorno, quando sarete vecchio, grinzoso e brutto, quando il pensiero vi avr\u00e0 solcato la fronte con le sue linee e la passione vi avr\u00e0 bruciato le labbra col suo fuoco odioso, avrete quest'impressione, l'avrete in un modo terribile.", "Adesso, dovunque andate, affascinate il mondo; ma sar\u00e0 sempre cos\u00ec?... Avete un viso meravigliosamente bello, signor Gray; non aggrottate le sopracciglia, \u00e8 cos\u00ec; e la Bellezza \u00e8 una forma di genio, anzi, \u00e8 pi\u00f9 alta del genio perch\u00e9 non richiede spiegazioni. E' uno dei grandi fatti del mondo, come la luce del sole o la primavera o il riflesso in un'acqua cupa di quella conchiglia d'argento che chiamiamo luna. Non pu\u00f2 esser messa in discussione; possiede un suo diritto divino di sovranit\u00e0; rende come principi quelli che la possiedono. Sorridete? Ah, quando l'avrete perduta non sorriderete... La gente dice a volte che la Bellezza \u00e8 solo superficiale. Pu\u00f2 darsi, ma almeno non \u00e8 cos\u00ec superficiale come il Pensiero. Per me la Bellezza \u00e8 la meraviglia delle meraviglie. Soltanto le persone superficiali non giudicano dalle apparenze. Il vero mistero del mondo \u00e8 il visibile, non l'invisibile... S\u00ec, signor Gray, gli D\u00e8i sono stati benevoli con voi, ma gli D\u00e8i si riprendono ben presto ci\u00f2 che hanno donato.", "Avete solo pochi anni per vivere veramente, perfettamente, pienamente. Quando finir\u00e0 la vostra giovent\u00f9 sparir\u00e0 insieme con essa anche la vostra bellezza e allora vi accorgerete di colpo che per voi non ci sono pi\u00f9 trionfi, oppure che dovete accontentarvi di quei bassi trionfi che il ricordo del passato vi far\u00e0 sembrare pi\u00f9 amari di una sconfitta. Ogni mese che passa vi avvicina a qualche cosa di terribile. Il tempo \u00e8 geloso di voi e ha dichiarato guerra ai vostri gigli e alle vostre rose. Diventerete giallo, con le guance incavate, con l'occhio smorto. Soffrirete orribilmente... Ah, finch\u00e9 avete la vostra giovinezza fate di essa una realt\u00e0. Non sprecate l'oro delle vostre giornate ad ascoltare gente noiosa, a cercare di emendare insuccessi senza speranza, a regalare la vostra vita a gente ignorante, ordinaria, volgare: sono queste le aspirazioni morbose, i falsi ideali del nostro tempo. Vivete! Vivete la vita prodigiosa che \u00e8 in voi! Fate che per voi niente vada perduto.", "Cercate sempre sensazioni nuove, non abbiate paura di niente... Un nuovo Edonismo, ecco quello che serve al nostro secolo; e voi potreste esserne il simbolo visibile. Con una personalit\u00e0 come la vostra non c'\u00e8 niente che non possiate fare; per lo spazio di una stagione il mondo vi appartiene... Nel momento in cui vi ho conosciuto mi sono accorto che non avevate la minima coscienza di ci\u00f2 che siete in realt\u00e0 e di ci\u00f2 che in realt\u00e0 potete essere. C'era in voi qualche cosa che mi ha affascinato tanto da farmi sentire il dovere di parlarvi di voi stesso. Ho pensato che se doveste essere sprecato sarebbe una cosa tragica, perch\u00e9 la vostra giovinezza durer\u00e0 tanto, tanto poco. I fiori di campo pi\u00f9 comuni appassiscono, ma tornano a fiorire; nel giugno prossimo il citiso sar\u00e0 giallo come \u00e8 adesso; tra un mese la clematide si orner\u00e0 di stelle rosse e un anno dopo l'altro il verde scuro delle sue foglie avr\u00e0 le sue stelle di porpora; ma a noi la giovent\u00f9 non viene data una seconda volta.", "Il polso di gioia che batte in noi a vent'anni si intorbidisce, le membra si infiacchiscono, i sensi si consumano; degeneriamo fino a trasformarci in schifosi fantocci, ossessionati dal ricordo delle passioni delle quali avemmo eccessiva paura e delle tentazioni squisite alle quali non avemmo il coraggio di cedere. Giovinezza! giovinezza! nel mondo non esiste assolutamente niente, al di l\u00e0 della giovinezza! Dorian Gray, sbigottito, ascoltava, con gli occhi sbarrati. Il ramoscello di glicine gli cadde di mano sulla ghiaia. Arriv\u00f2 un'ape pelosa e vi ronz\u00f2 intorno per un momento, poi cominci\u00f2 ad arrampicarsi sul globo ovale e stellato dei suoi piccoli fiori. Egli rest\u00f2 a guardarla con quello strano interessamento per le cose meschine che tentiamo di svegliare in noi stessi quando qualcosa di pi\u00f9 alto valore ci spaventa, o ci agita qualche nuova emozione che non riusciamo a reprimere o qualche idea che ci terrorizza assedia improvvisamente il nostro cervello e ci intima la resa. Poco dopo l'ape vol\u00f2 via e lui la vide introdursi dentro la tromba maculata di un convolvolo.", "Il fiore sembr\u00f2 vibrare, poi oscill\u00f2 dolcemente di qua e di l\u00e0. Improvvisamente comparve sulla soglia dello studio il pittore e fece loro cenno di rientrare. Si girarono a guardarsi l'un l'altro e sorrisero. - Sto aspettando - grid\u00f2 lui. - Venite dentro. C'\u00e8 una luce proprio perfetta e potete portare le bibite con voi. Si alzarono avviandosi insieme per il vialetto. Due farfalle verdi e bianche svolazzarono vicino a loro e sul pero nell'angolo del giardino una calandra cominci\u00f2 a cantare. - Siete contento di avermi conosciuto, signor Gray? - disse Lord Henry, guardandolo. - S\u00ec, ora s\u00ec. Chi sa se ne sar\u00f2 sempre contento? - Sempre! E' una parola tremenda. Tutte le volte che la sento mi fa rabbrividire. Le donne l'adoperano tanto volentieri; rovinano qualsiasi romanzo a forza di provare a farlo durare in eterno. Per di pi\u00f9 \u00e8 una parola senza senso. L'unica differenza tra un capriccio e una passione che dura tutta la vita \u00e8 che il capriccio dura pi\u00f9 a lungo.", "Nell'entrare nello studio Dorian Gray pos\u00f2 la mano sul braccio di Lord Henry. - In tal caso facciamo che la nostra amicizia sia un capriccio - bisbigli\u00f2, arrossendo della propria audacia; poi sal\u00ec sulla pedana e riprese la posa. Lord Henry si sprofond\u00f2 in una grande poltrona di vimini e rimase a guardarlo. L'unico rumore che rompeva il silenzio era quello del fruscio e del tocco del pennello sulla tela, eccetto che quando Hallward, ogni tanto, faceva un passo indietro per guardare a distanza la sua opera. Nei raggi obliqui del sole che entravano dalla porta aperta ballava il pulviscolo dorato. Su tutte le cose sembrava aleggiare il profumo pesante delle rose. Dopo circa un quarto d'ora Hallward smise di dipingere, guard\u00f2 a lungo Dorian Gray e poi il ritratto, mordendo l'estremit\u00e0 di uno dei suoi enormi pennelli e corrugando la fronte. - E' proprio finito - grid\u00f2 finalmente; e, chinatosi, tracci\u00f2 nell'angolo sinistro della tela il suo nome in lettere vermiglie.", "Lord Henry si avvicin\u00f2 ed esamin\u00f2 il ritratto. Era certamente una mirabile opera d'arte, e, al tempo stesso, mirabilmente somigliante. - Mio caro, ti faccio le mie pi\u00f9 calorose felicitazioni disse. E' il pi\u00f9 bel ritratto dell'epoca moderna. Signor Gray, venite a guardarlo anche voi. Il ragazzo si riscosse, come se si fosse svegliato da un sogno. E' proprio finito? - mormor\u00f2, scendendo dalla pedana. - Proprio finito - disse il pittore. E tu oggi hai posato splendidamente. Te ne sono infinitamente grato. - E' tutto merito mio - interruppe Lord Henry, - non \u00e8 vero, signor Gray? Dorian non rispose, ma pass\u00f2 distrattamente davanti al suo ritratto e si volt\u00f2 a guardarlo. Nel vederlo si ritrasse indietro e per un attimo le guance gli si arrossarono di piacere. Un'espressione di gioia apparve nei suoi occhi, come se si fosse riconosciuto per la prima volta. Rest\u00f2 immobile, in ammirazione, rendendosi vagamente conto che Hallward gli stava parlando, senza afferrare il senso delle sue parole.", "La sensazione della propria bellezza fu per lui come una rivelazione. Non l'aveva mai provata prima di quel momento, i complimenti di Basil Hallward gli erano sembrati semplicemente le cortesi esagerazioni dell'amicizia; li aveva ascoltati, ne aveva riso e se ne era dimenticato, ma non avevano avuto nessuna influenza sulla sua natura. Poi era venuto Lord Henry Wotton col suo strano panegirico della giovinezza, col suo terribile monito della brevit\u00e0 di questa. L\u00ec per l\u00ec ne era rimasto turbato; ma ora, nel contemplare l'ombra della propria bellezza, gli balen\u00f2 davanti la piena esattezza della descrizione. S\u00ec, sarebbe venuto il giorno in cui il suo volto sarebbe diventato rugoso e avvizzito, i suoi occhi si sarebbero fatti vuoti e scialbi, la grazia della sua figura sarebbe stata infranta e deformata; dalle sue labbra sarebbe scomparso lo scarlatto e dai suoi capelli il fulgore dell'oro. La vita doveva creare la sua anima, ma avrebbe distrutto il suo corpo. Sarebbe diventato orribile, schifoso, goffo.", "A questo pensiero un acuto senso di pena penetr\u00f2 in lui come una lama, facendo fremere tutte le fibre delicate della sua natura. I suoi occhi oscurandosi presero il colore dell'ametista e vi pass\u00f2 sopra una nebbia di lacrime. Fu come se una mano gelida gli si fosse posata sul cuore. - Non ti piace? - grid\u00f2 Hallward, alla fine, un po' risentito per il silenzio del ragazzo di cui non capiva il significato. - Certo che gli piace - disse Lord Henry. - A chi potrebbe non piacere? E' una delle cose pi\u00f9 grandi dell'arte moderna. Ti dar\u00f2 qualunque cifra tu chieda. Debbo averlo. - Non \u00e8 mio, Harry. - Di chi \u00e8? - Di Dorian, naturalmente - rispose il pittore. - Pu\u00f2 considerarsi ben fortunato. - Che tristezza! - mormor\u00f2 Dorian Gray, continuando a tenere gli occhi fissi sul suo ritratto. - Che tristezza! Io diventer\u00f2 vecchio, orribile, spaventoso, ma questo ritratto rimarr\u00e0 sempre giovane. Non sar\u00e0 mai pi\u00f9 vecchio di quel che non sia in questo particolare giorno di giugno... Oh, se fosse il contrario!", "se fossi io a rimanere sempre giovane e il ritratto a invecchiare! Per questo... per questo darei qualunque cosa; s\u00ec, non c'\u00e8 niente al mondo che non sarei disposto a dare! Darei perfino la mia anima, per questo! - Sarebbe un affare che a te piacerebbe poco, Basil - esclam\u00f2 Lord Henry, ridendo. - Sarebbe piuttosto crudele per la tua opera. - Mi opporrei con tutte le forze, Harry - disse Hallward. Dorian Gray si gir\u00f2 a guardarlo. - Lo credo, Basil. Tu ami la tua arte pi\u00f9 dei tuoi amici. Per te io non conto pi\u00f9 di una verde figurina di bronzo; magari meno, direi. Il pittore lo guard\u00f2 stupefatto. Questo non era il linguaggio abituale di Dorian. Che cosa era successo? Sembrava estremamente arrabbiato; aveva la faccia rossa e le guance accese. - S\u00ec - continu\u00f2, - per te io conto meno del tuo Ermes d'avorio o del tuo Fauno d'argento. Quelli ti piaceranno sempre; ma io, per quanto ti piacer\u00f2?", "Probabilmente finch\u00e9 non avr\u00f2 la prima ruga. Ora lo so, che quando si perde la bellezza, quale che essa sia, si perde tutto; il tuo quadro me l'ha insegnato. Lord Henry Wotton ha perfettamente ragione; la giovinezza \u00e8 l'unica cosa che valga la pena di avere. Quando mi accorger\u00f2 di invecchiare mi uccider\u00f2. Hallward impallid\u00ec e lo prese per mano. - Dorian, Dorian, esclam\u00f2 - non parlare cos\u00ec! Non ho mai avuto un amico come te e non l'avr\u00f2 mai. Non sarai mica geloso di cose materiali, tu che sei tanto superiore a qualunque di esse! - Sono geloso di tutte le cose la cui bellezza non muore. Sono geloso del ritratto che mi hai fatto. Perch\u00e9 deve conservare quello che io dovr\u00f2 perdere? A me ogni istante che passa toglie qualcosa, ad esso aggiunge qualcosa. Oh se fosse il contrario! Se il ritratto potesse cambiare e io potessi essere sempre quello che sono adesso! Perch\u00e9 l'hai dipinto? Verr\u00e0 un giorno nel quale mi schernir\u00e0, mi schernir\u00e0 orribilmente!", "- Gli salirono agli occhi lacrime brucianti, si sciolse dalla mano dell'artista e, gettandosi sul divano, affond\u00f2 il viso nei cuscini, come se stesse pregando. - Questa \u00e8 opera tua, Harry - disse il pittore, amaro. Lord Henry scroll\u00f2 le spalle. - E' il vero Dorian Gray e nient'altro. - Non \u00e8 cos\u00ec. - Se non \u00e8 cos\u00ec, che c'entro io? - Avresti dovuto andare via quando te l'ho chiesto - borbott\u00f2. - Sono rimasto quando me l'hai chiesto - fu la risposta di Lord Henry. - Harry, io non posso litigare con i miei due migliori amici nello stesso momento; ma fra tutti e due mi avete fatto odiare l'opera pi\u00f9 bella che io abbia mai fatto. Mi \u00e8 venuta la voglia di distruggerla. Dopo tutto non \u00e8 che tela e colori e non permetter\u00f2 che si metta di traverso alle nostre vite e le rovini. Dorian Gray alz\u00f2 la testa d'oro dal cuscino e lo guard\u00f2, pallido in viso e con gli occhi umidi di pianto, mentre andava verso il tavolino sistemato sotto la finestra dalle alte tende.", "Che stava facendo? Le sue dita frugavano nel mucchio di tubetti e di pennelli asciutti, cercando qualche cosa. S\u00ec, si trattava del lungo coltello da tavolozza, con la sua sottile lama d'acciaio lucente. L'aveva trovato, finalmente, e stava per lacerare la tela. Con un sospiro soffocato il ragazzo balz\u00f2 dal divano e, lanciatosi su Hallward, gli strapp\u00f2 il coltello dalle mani e lo gett\u00f2 in fondo allo studio. - No, Basil, no! - grid\u00f2. Sarebbe un assassinio. - Sono contento di vederti finalmente apprezzare la mia opera, Dorian - disse freddamente il pittore, non appena si fu rimesso dalla sorpresa. - Non l'avrei mai creduto. - Apprezzarla? Basil, ne sono innamorato. E' una parte di me stesso, lo sento. - Va bene. Appena sarai asciutto, sarai verniciato, incorniciato e mandato a casa. Allora potrai fare di te stesso quello che vorrai. - Attravers\u00f2 la stanza e suon\u00f2 per il t\u00e8. - Prenderai il t\u00e8, naturalmente, Dorian? Anche tu, Harry? Oppure sei contrario a questi piaceri semplici?", "- Adoro i piaceri semplici - disse Lord Henry. - Sono l'ultimo rifugio che resti alle persone complicate. Per\u00f2 non mi piacciono le scene, eccetto che al teatro. Che gente assurda siete voi due! Mi domando chi \u00e8 che ha definito l'uomo un animale ragionevole; \u00e8 la definizione pi\u00f9 avventata che sia mai stata fatta. L'uomo \u00e8 molte cose, ma non \u00e8 ragionevole. Dopo tutto, mi fa piacere che sia cos\u00ec; per\u00f2 vorrei che voialtri due non litigaste per il ritratto. Faresti molto meglio a darlo a me, Basil; questo ragazzo sciocco in realt\u00e0 non lo desidera, io s\u00ec. - Se lo dai a chiunque altro e non a me, Basil, non te lo perdoner\u00f2 mai! - grid\u00f2 Dorian Gray. - E non consento a nessuno di chiamarmi ragazzo sciocco. - Dorian, sai bene che il ritratto \u00e8 tuo. Te l'ho dato prima ancora che esistesse. - E sapete pure che siete stato un po' sciocco, signor Gray, e che in realt\u00e0 non avete niente da obiettare se vi si ricorda che siete estremamente giovane.", "- Stamattina, Lord Henry, mi sarei opposto nel modo pi\u00f9 violento. - Ah, stamattina! Ma da allora in poi avete vissuto. Bussarono alla porta e il servitore entr\u00f2 portando un vassoio da t\u00e8 ricolmo e lo pos\u00f2 su un piccolo tavolino giapponese. Ci fu un rumore di tazze e di piattini e il sibilo di un bricco scanalato di stile giorgiano. Un ragazzo port\u00f2 due piatti coperti da una campana di porcellana. Dorian Gray si fece avanti e vers\u00f2 il t\u00e8; i due uomini si avvicinarono lentamente alla tavola ed esaminarono quello che c'era sotto i coperchi. - Andiamo a teatro stasera - disse Lord Henry. - Ci sar\u00e0 di sicuro qualcosa in qualche posto. Ho promesso di pranzare al White, ma si tratta solo di un vecchio amico e posso mandargli un telegramma dicendo che non mi sento bene oppure che non posso andare a causa di un successivo impegno. Questa mi sembra una scusa piuttosto carina; avrebbe tutta la sorpresa della sincerit\u00e0.", "- Che noia, vestirsi da sera - brontol\u00f2 Hallward. - E poi, quando si hanno indosso, sono cos\u00ec orribili, quei vestiti. - S\u00ec - rispose Lord Henry, come se fantasticasse, - il costume del Diciannovesimo secolo \u00e8 detestabile; \u00e8 cos\u00ec scuro, cos\u00ec deprimente. Il peccato \u00e8 l'unico elemento di colore che rimanga nella vita moderna. - Davanti a Dorian certe cose non dovresti proprio dirle. - Davanti a quale Dorian? Quello che ci sta versando il t\u00e8 o quello del ritratto? - L'uno e l'altro. - Mi piacerebbe andare a teatro con voi, Lord Henry - disse il ragazzo. - Allora verrete, e verrai anche tu, Basil, non \u00e8 vero? - Non posso, veramente. Preferisco di no. Ho un mucchio di cose da fare. - Allora voi ed io andremo soli, signor Gray. - Mi piacerebbe moltissimo. Il pittore si morse le labbra e and\u00f2 verso il quadro, con la tazza in mano. - Io rester\u00f2 col vero Dorian - disse tristemente.", "- E' questo il vero Dorian? - esclam\u00f2 l'originale del ritratto, avvicinandosi a lui. - Sono cos\u00ec per davvero? - S\u00ec, sei proprio cos\u00ec. - Basil, \u00e8 meraviglioso! - Almeno sei cos\u00ec nel tuo aspetto esteriore; ma quello non cambier\u00e0 mai - sospir\u00f2 il pittore, - e \u00e8 gi\u00e0 qualche cosa. - Quanto chiasso si fa riguardo alla fedelt\u00e0! - esclam\u00f2 Lord Henry. - Eppure perfino in amore si tratta di una questione esclusivamente fisiologica. I giovani vorrebbero essere fedeli e non lo sono; i vecchi vorrebbero essere infedeli e non possono: ecco tutto ci\u00f2 che si pu\u00f2 dire. - Non andare a teatro stasera, Dorian - disse Hallward. - Rimani a pranzo con me. - Non posso, Basil. - Perch\u00e9? - Perch\u00e9 ho promesso a Lord Henry Wotton di andare con lui. - Gli piacerai anche di pi\u00f9 se non mantieni la tua promessa. Lui non mantiene mai le sue. Ti prego di non andare. Dorian Gray rise e scosse il capo.", "- Te ne supplico. Il ragazzo esit\u00f2 e volse lo sguardo verso Lord Henry che, dalla tavola da t\u00e8, stava guardandoli con un sorriso divertito. - Devo andare, Basil - rispose. - Benissimo - disse Hallward e and\u00f2 a posare la tazza sul vassoio. - E' un po' tardi e se vi dovete vestire \u00e8 meglio che non perdiate tempo. Addio, Harry. Addio, Dorian; vieni a trovarmi presto. Vieni domani. - Certo. - Non lo dimenticherai? - No, certamente no - grid\u00f2 Dorian. - E... Harry! - Che c'\u00e8, Basil? - Ricordati quello che ti ho chiesto stamattina, quando eravamo in giardino. - Me ne sono dimenticato. - Mi fido di te. - Vorrei potermi fidare di me stesso - disse Lord Henry, ridendo. - Andiamo, signor Gray. Fuori c'\u00e8 la mia carrozza e posso accompagnarvi a casa vostra. Addio, Basil; \u00e8 stato un pomeriggio interessantissimo. Quando la porta si fu richiusa alle loro spalle, il pittore si lasci\u00f2 cadere su un divano e un'espressione di sofferenza comparve sul suo volto.", "Capitolo terzo Il giorno dopo, a mezzogiorno e mezzo, Lord Henry Wotton and\u00f2 a piedi da Curzon Street all'Albany a trovare suo zio, Lord Fermor, un vecchio scapolo, gioviale anche se un po' rude di modi, che la gente in generale chiamava egoista perch\u00e9 non ricavava da lui nessun vantaggio speciale, ma che la buona societ\u00e0 chiamava generoso perch\u00e9 dava da mangiare a chi lo divertiva. Suo padre era stato Ambasciatore a Madrid, al tempo in cui Isabella era giovane e nessuno pensava ancora a Prim, ma aveva dato le dimissioni dalla carriera diplomatica, per testardaggine, in un momento in cui era seccato perch\u00e9 non gli era stata offerta l'ambasciata di Parigi, posto al quale pensava di avere pieno diritto di aspirare a causa della sua nascita, della sua indolenza, del buon inglese, dei suoi rapporti e della sua sfrenata passione per i piaceri. Suo figlio, che era segretario del padre, si era dimesso insieme col suo Capo, cosa che allora venne giudicata una sciocchezza, e qualche mese pi\u00f9 tardi, succeduto al padre nel titolo, si era dedicato seriamente allo studio della grande arte aristocratica di non fare assolutamente niente.", "Possedeva due grandi case in citt\u00e0, ma preferiva abitare in un appartamentino perch\u00e9 comportava meno fastidi e mangiava quasi sempre al circolo. Si occupava un po' dell'amministrazione delle sue miniere di carbone nelle Contee del Midland, e di questa macchia di attivit\u00e0 si scusava dicendo che uno dei vantaggi di avere del carbone consisteva nel permettere a un signore di lusso di bruciare legna nel proprio caminetto. In politica era conservatore, salvo quando i conservatori erano al potere, periodo durante il quale li copriva di contumelie accusandoli di essere una massa di radicali. Era un eroe per il suo cameriere, che lo tiranneggiava, e il terrore per la maggior parte dei suoi parenti, che lui tiranneggiava a sua volta. Soltanto l'Inghilterra poteva aver prodotto un tipo come lui, ed egli amava ripetere che il Paese stava andando a rotoli. I suoi princ\u00ecpi erano fuori dal tempo, ma ci sarebbe stato molto da dire in favore dei suoi pregiudizi. Entrando nella sua stanza, Lord Henry lo trov\u00f2 seduto, in una rozza cacciatora, che fumava un sigaro forte e brontolava contro il Times.", "- Oh, Harry - disse il vecchio gentiluomo, - come mai sei fuori cos\u00ec presto? Credevo che voi giovani eleganti non vi alzaste che alle due e non foste visibili prima delle cinque. - Per puro affetto di famiglia, zio, te lo assicuro. Voglio qualche cosa da te. - Denari, mi immagino - disse Lord Fermor, facendo una faccia acida. - Va bene; siediti e raccontami tutto. I giovani d'oggi immaginano che il denaro sia tutto. - S\u00ec - disse Lord Henry sistemandosi il fiore all'occhiello - e quando diventano vecchi lo sanno. Ma non voglio denaro. Il denaro lo vogliono solo quelli che pagano i loro conti e io, caro zio, non pago mai i miei. Il credito costituisce il capitale di un cadetto e permette di fare una vita deliziosa. Per di pi\u00f9 non tratto se non coi fornitori di Dartmoor e quelli di conseguenza non mi disturbano mai. Voglio delle informazioni; non informazioni utili, naturalmente; informazioni inutili.", "- Bene, io posso dirti qualunque cosa che si trovi in un Libro Azzurro inglese, Harry, bench\u00e9 oggigiorno quei tipi scrivano un sacco di sciocchezze. Quando io ero in diplomazia le cose andavano meglio. Ma ora sento dire che li fanno entrare per esami. Che cosa ci si pu\u00f2 aspettare? Gli esami, caro mio, sono una stupidaggine dall'inizio alla fine. Se uno \u00e8 un gentiluomo ne sa assolutamente abbastanza; e se non \u00e8 un gentiluomo tutto quello che sa gli nuoce. - Il signor Dorian Gray non sta nei Libri Azzurri, zio - disse languidamente Lord Harry. - Il signor Dorian Gray? e chi \u00e8? - gli chiese Lord Fermor, aggrottando le sopracciglia bianche. - Questo \u00e8 quello che vorrei sapere, zio; o, per dire meglio, chi \u00e8, lo so. E' il nipote dell'ultimo Lord Kelso. Sua madre era una Devereux, Lady Margaret Devereux. Vorrei che tu mi parlassi di sua madre. Com'era? Chi spos\u00f2? Tu, ai tuoi tempi, hai conosciuto tutti quanti e potresti aver conosciuto anche lei.", "In questo momento il signor Dorian Gray mi interessa molto. L'ho conosciuto proprio ora. - Il nipote di Kelso! - replic\u00f2 il vecchio gentiluomo. - Il nipote di Kelso! Ma certo: ho conosciuto intimamente sua madre: credo di aver assistito al suo battesimo. Era una ragazza straordinariamente bella, Margaret Devereux, e fece imbestialire tutti gli uomini scappando con un giovanotto squattrinato, un uomo da niente, ti dico: subalterno in un reggimento di fanteria, o qualcosa di simile. Certo, mi ricordo tutta la storia come se fosse successa ieri. Quel povero ragazzo fu ucciso in un duello a Spa, pochi mesi dopo il matrimonio. Riguardo a questo circol\u00f2 una brutta storia. Dissero che Kelso aveva trovato un cialtrone di avventuriero, un bruto belga qualsiasi, che insultasse suo genero in pubblico, pagandolo per farlo, ti dico, pagandolo; e quel tipo lo infilz\u00f2 come un piccione. La storia venne soffocata, ma, per Bacco, per un pezzo Kelso al circolo dovette fare colazione da solo.", "Riport\u00f2 indietro sua figlia, mi dissero, ma questa non gli rivolse pi\u00f9 la parola. Oh s\u00ec, un brutto affare. Anche lei mor\u00ec: mor\u00ec quello stesso anno. E allora ha lasciato un figlio, \u00e8 vero? Questo me l'ero dimenticato. Che tipo di ragazzo \u00e8? Se assomiglia alla madre deve essere un bel figliuolo. - Bellissimo - disse Lord Henry. - Speriamo che finisca in buone mani - continu\u00f2 il vecchio. Dovrebbe avere un sacco di soldi se Kelso ha fatto le cose giuste. Anche sua madre era ricca; tutta la propriet\u00e0 di Selby tocc\u00f2 a lei attraverso suo nonno. Suo nonno odiava Kelso, lo considerava un cane rognoso, com'era, del resto. Venne una volta a Madrid quando c'ero io. Per Bacco, mi vergognai di lui. La Regina mi chiedeva sempre di quel nobile inglese che litigava con i vetturini sul prezzo della corsa. Ne avevano fatto tutta una storia. Per un mese non ebbi il coraggio di farmi vedere a Corte.", "Spero che abbia trattato suo nipote meglio di come trattava i vetturini. - Non so - disse Lord Henry. - M'immagino che quel ragazzo sar\u00e0 ricco; ancora non \u00e8 maggiorenne. So che Selby gli appartiene, me l'ha detto. E... sua madre era molto bella? - Margaret Devereux era una delle pi\u00f9 belle creature che io abbia mai visto. Che cosa possa averla indotta a fare quello che fece io non l'ho mai potuto capire. Avrebbe potuto sposare chiunque avesse voluto. Carlington era pazzo per lei; ma lei era romantica, come tutte le donne di quella famiglia. Gli uomini non valevano gran che, ma, per Bacco, le donne erano meravigliose. Carlington si mise in ginocchio davanti a lei; me l'ha raccontato lui stesso. Gli rise in faccia, e pure non c'era ragazza a Londra che non gli corresse dietro. A proposito, Harry, parlando di matrimoni stupidi, cos'\u00e8 questo pasticcio che mi ha raccontato tuo padre, di Dartmoor che vuole sposare un'americana?", "Le ragazze inglesi non sono abbastanza buone per lui? - In questo momento, zio, sposare le americane \u00e8 molto di moda. - Io sosterr\u00f2 sempre le ragazze inglesi, di fronte al mondo intero - disse Lord Fermor, picchiando il pugno sulla tavola. - Le scommesse sono in favore delle americane. - Durano poco, a quanto mi dicono - brontol\u00f2 suo zio. - Un fidanzamento lungo le esaurisce, ma nelle corse ad ostacoli sono straordinarie. Prendono le cose a volo. Non credo che per Dartmoor ci sia nessuna probabilit\u00e0 di salvezza. - Che famiglia \u00e8 la sua? - grugn\u00ec il vecchio gentiluomo. - Ce l'ha, una famiglia? Lord Henry scosse il capo. Disse, alzandosi per andarsene: - Nel nascondere i loro genitori le ragazze americane hanno la stessa abilit\u00e0 che hanno quelle inglesi nel nascondere il loro passato. - Saranno fabbricanti di salsicce, penso. - Lo spero, zio, nell'interesse di Dartmoor. Mi dicono che, dopo la politica, la fabbricazione delle salsicce in America sia la professione pi\u00f9 redditizia.", "- E' graziosa? - Si comporta come se fosse bella. La maggior parte delle americane fa cos\u00ec: \u00e8 il segreto del loro fascino. - Perch\u00e9 queste americane non se ne stanno nel loro paese? Ci raccontano sempre che \u00e8 il paradiso delle donne. - S\u00ec, e \u00e8 questa la ragione per la quale, come Eva, sono tanto impazienti di uscirne - disse Lord Henry. - Addio, zio; se mi trattengo ancora sar\u00f2 in ritardo per la colazione. Grazie per avermi dato le informazioni che desideravo. Mi piace sempre sapere tutto sul conto dei miei nuovi amici e niente sul conto di quelli vecchi. - Dove fai colazione, Harry? - Dalla zia Agatha. Mi sono invitato insieme col signor Gray. E' il suo ultimo \"prot\u00e9g\u00e9\". - Hum! Harry, d\u00ec a tua zia di non seccarmi pi\u00f9 coi suoi appelli caritatevoli; ne sono stufo. Si direbbe che quella buona donna creda che io non abbia altro da fare che riempire assegni per le sue sciocche ubbie.", "- Va bene, zio, glielo dir\u00f2, ma senza risultato. La gente filantropica perde ogni senso di umanit\u00e0: \u00e8 la caratteristica che li distingue. Il vecchio gentiluomo emise un brontolio di approvazione e suon\u00f2 per chiamare il servitore. Attraverso l'arcata, Lord Henry pass\u00f2 in Burlington Street e si avvi\u00f2 verso Berkeley Square. Questa era dunque la storia dei genitori di Dorian Gray. Anche nella forma cruda nella quale gli era stata raccontata, lo aveva commosso, perch\u00e9 lasciava intravedere uno strano romanzo quasi moderno. Una bella donna che rischia tutto per una passione furiosa; poche settimane ardenti di felicit\u00e0 troncate da un delitto ripugnante, proditorio; mesi di strazio silenzioso e finalmente una creatura nata nel dolore; la madre trascinata via dalla morte, il bambino abbandonato alla solitudine e alla tirannia di un uomo vecchio e senza cuore. S\u00ec, lo sfondo era interessante: dislocava, per cos\u00ec dire, quel giovane, lo rendeva pi\u00f9 perfetto. Dietro tutte le cose squisite che esistono c'\u00e8 qualcosa di tragico: il mondo deve essere in travaglio, perch\u00e9 possa sbocciare il pi\u00f9 umile dei fiori... Come era stato delizioso la sera prima, a pranzo, seduto davanti a lui al circolo, con gli occhi spalancati e le labbra semiaperte, con un piacere misto di spavento, mentre i paralumi rossi macchiavano di un rosa pi\u00f9 intenso la vivente meraviglia del suo volto!", "Parlare con lui era come suonare un violino perfetto; rispondeva a ogni tocco, a ogni fremito dell'arco... Quando si esercita un'influenza si prova qualche cosa di terribilmente inebriante; non esiste altra attivit\u00e0 come quella. Mettere l'anima di una persona dentro una forma graziosa e lasciarvela riposare per un momento; sentire riecheggiare le proprie concezioni intellettuali, con l'aggiunta di tutta la musica della passione e della giovinezza; trasferire in un altro il proprio temperamento come se fosse un fluido sottile o un profumo strano, in tutto questo c'\u00e8 una vera gioia, forse la gioia pi\u00f9 soddisfacente che ci sia rimasta in un tempo limitato e volgare come il nostro, un tempo grossolanamente carnale nei piaceri e grossolanamente volgare nelle aspirazioni... Ed era un tipo meraviglioso, quel ragazzo, che una coincidenza tanto curiosa gli aveva fatto incontrare nello studio di Basil; o almeno di lui si poteva fare un tipo meraviglioso. Aveva la grazia e la candida purezza dell'adolescenza e una bellezza uguale a quella che ci hanno tramandato i marmi greci.", "Che peccato che una simile bellezza fosse destinata a svanire!... E Basil, dal punto di vista psicologico, com'era interessante! La sua nuova maniera artistica, il suo nuovo modo di guardare la vita, che gli era suggerito cos\u00ec stranamente dalla semplice presenza visibile di uno che non ne aveva neppure lontanamente coscienza; lo spirito silenzioso che vive nell'oscurit\u00e0 dei boschi e vagava invisibile per l'aperta campagna e che improvvisamente, come una Driade, ma non impaurita, si manifestava perch\u00e9 nell'anima di colui che ne andava in giro si era risvegliata quella prodigiosa visione alla quale soltanto si rivelano le cose prodigiose; le linee e le forme delle cose che diventano, per cos\u00ec dire, affinate e acquistano una specie di valore simbolico, come se esse stesse fossero modelli di qualche altra e pi\u00f9 perfetta forma, della quale mutano l'ombra in realt\u00e0: come era strano tutto questo! Gli torn\u00f2 in mente qualcosa di analogo nella storia. Non era stato Platone, quell'artista del pensiero, ad analizzarlo per primo?", "Non era stato il Buonarroti a scolpirlo nel marmo colorato di una quartina di sonetto? Ma nel nostro secolo era una cosa strana... S\u00ec, egli avrebbe cercato di essere per Dorian Gray quello che il ragazzo, senza saperlo, era stato per il pittore che aveva dipinto quel mirabile ritratto; avrebbe cercato di dominarlo anzi, a dire il vero, c'era gi\u00e0 riuscito a met\u00e0. Si sarebbe impadronito di quello spirito meraviglioso. C'era qualcosa di affascinante in quel figlio dell'amore e della Morte. Di colpo si ferm\u00f2 e alz\u00f2 gli occhi verso le case. Si accorse di aver oltrepassato un po' quella della zia e torn\u00f2 indietro, sorridendo a se stesso. Quando entr\u00f2 nel vestibolo semibuio, il maggiordomo gli disse che tutti erano gi\u00e0 a tavola. Affid\u00f2 cappello e bastone a uno dei servitori e pass\u00f2 in sala da pranzo. - In ritardo, come al solito, Harry - gli grid\u00f2 sua zia, scotendo la testa. Invent\u00f2 una scusa qualunque e, sedutosi al posto vuoto accanto a lei, diede un'occhiata in giro per vedere chi c'era.", "Dall'estremit\u00e0 della tavola, Dorian Gray lo salut\u00f2 timidamente, mentre le guance gli s'imporporavano di piacere. Di fronte a lui c'era la Duchessa di Harley, signora di buon carattere e di buon umore, simpatica a tutti quanti la conoscevano, dotata di quelle ampie proporzioni architettoniche che gli storici contemporanei, quando parlano di donne che non sono duchesse, indicano con la parola pinguedine. Vicino a lei, a destra, sedeva Sir Thomas Burdon, deputato radicale che nella vita pubblica seguiva il capo del suo partito e nella vita privata i migliori cuochi, pranzava coi conservatori e pensava coi liberali, in conformit\u00e0 a una regola saggia e ben conosciuta. Il posto a sinistra era occupato dal signor Erskine di Treadley, vecchio signore simpatico e colto, che per\u00f2 aveva preso la brutta abitudine del silenzio perch\u00e9, come spieg\u00f2 una volta a Lady Agatha, aveva detto tutto quello che aveva da dire prima di aver raggiunto la trentina. Accanto a lui sedeva la signora Vandeleur, una delle pi\u00f9 vecchie amiche di sua zia, vera santa fra le donne, ma cos\u00ec terribilmente infagottata da sembrare un libro di preghiere mal rilegato.", "Per sua fortuna, dall'altro lato di lei sedeva Lord Faudel, una intelligentissima mediocrit\u00e0 quarantenne, calvo come una dichiarazione ministeriale alla Camera dei Comuni; e lei conversava con lui in quel modo intensamente serio che, com'egli stesso aveva osservato una volta, \u00e8 l'unico errore imperdonabile nel quale cadono tutte le persone davvero buone e che nessuna di loro riesce mai a evitare interamente. - Stiamo parlando del povero Dartmoor, Lord Henry - grid\u00f2 la duchessa, facendogli un cenno gentile del capo attraverso la tavola. - Credi che sposer\u00e0 veramente quella ragazza? - Credo che lei sia decisa a chiedergli la sua mano, duchessa. - Terribile! - esclam\u00f2 Lady Agatha. - Davvero qualcuno dovrebbe intervenire. - Mi \u00e8 stato detto da ottima fonte che il padre di lei ha un negozio di novit\u00e0 americane - disse Sir Thomas Burdon, con un'aria di superiorit\u00e0. - Novit\u00e0 americane! e che cosa sono le novit\u00e0 americane? chiese la duchessa, alzando le grosse mani al cielo in un gesto di sorpresa e accentuando il verbo.", "- Romanzi americani - rispose Lord Henry, servendosi una quaglia. La duchessa rest\u00f2 alquanto imbarazzata. - Non gli badare, cara - sussurr\u00f2 Lady Agatha. - Non pensa mai quello che dice. - Quando fu scoperta l'America - disse il deputato radicale, e cominci\u00f2 a citare dei fatti noiosi. Come tutti quelli che vogliono esaurire un argomento non riusc\u00ec che a esaurire gli ascoltatori. La duchessa sospir\u00f2 ed esercit\u00f2 il suo privilegio di interrompere. - Dio volesse che non fosse stata mai scoperta!- esclam\u00f2. - Oggi alle nostre ragazze non resta nessuna possibilit\u00e0. E' troppo ingiusto. - Forse, dopo tutto, l'America non \u00e8 stata mai scoperta - disse il signor Erskine. - Io direi che \u00e8 stata scoperta come si scopre un delitto. - Oh, ma io ho visto qualche esemplare delle abitanti - rispose la duchessa, vagamente. - Devo confessare che la maggior parte di loro sono estremamente carine e si vestono bene, anche. Si fanno fare tutti i vestiti a Parigi.", "Vorrei potermi permettere di fare lo stesso. - Dicono che gli Americani buoni, quando muoiono, vanno a Parigi- sogghign\u00f2 Sir Thomas, che possedeva un grande armadio di spiritosaggini usate. - Davvero! e dove vanno gli Americani cattivi, quando muoiono? chiese la duchessa. - In America - mormor\u00f2 Lord Henry. Sir Thomas si accigli\u00f2. - Ho paura che vostro nipote abbia dei pregiudizii contro quel grande Paese - disse a Lady Agatha. - Io l'ho percorso tutto, viaggiando in vagoni speciali messi a mia disposizione dai direttori delle ferrovie, che in queste cose sono di una cortesia straordinaria. Vi assicuro che visitarlo \u00e8 una cosa istruttiva. - Ma dobbiamo proprio vedere Chicago per istruirci? - chiese lamentosamente il signor Erskine. - Non mi sento in grado di sopportare il viaggio. Sir Thomas agit\u00f2 la mano. - Il signor Erskine di Treadley possiede il mondo negli scaffali della sua biblioteca. Noi siamo gente pratica, e le cose ci piace vederle, e non leggere quel che se ne dice.", "Gli Americani sono un popolo estremamente interessante. Sono assolutamente ragionevoli; \u00e8 questa, a mio parere, la caratteristica che li distingue. S\u00ec, signor Erskine, un popolo assolutamente ragionevole; vi assicuro che gli Americani non fanno sciocchezze. - Che cosa tremenda! - esclam\u00f2 Lord Henry. - Io posso sopportare la forza bruta, ma la ragione bruta \u00e8 insopportabile. L'uso di essa \u00e8 antisportivo; \u00e8 un colpo basso vibrato all'intelletto. - Non capisco - disse Sir Thomas, facendosi rosso in faccia. - Io s\u00ec, Lord Henry - mormor\u00f2 sorridendo il signor Erskine. - I paradossi saranno una bella cosa... - aggiunse il baronetto. - Era un paradosso? - chiese il signor Erskine. - A me non sembrava; ma ammettiamolo pure. Ebbene, la strada dei paradossi \u00e8 la strada della verit\u00e0. Per mettere la realt\u00e0 alla prova bisogna vederla camminare sulla corda. Le verit\u00e0 possiamo giudicarle quando diventano acrobate. - Mio Dio - disse Lady Agatha, - come discutete, voialtri uomini! Io non riesco mai a capire di cosa stiate parlando.", "Oh, Harry, con te sono proprio arrabbiata. Perch\u00e9 cerchi di convincere il nostro caro signor Dorian Gray ad abbandonare l'East End? Ti assicuro che sarebbe prezioso per noi. Andrebbero pazzi per la sua musica. - Voglio che suoni per me - esclam\u00f2 Lord Henry sorridendo e lanciando verso il fondo della tavola uno sguardo al quale rispose un'occhiata vivace. - Ma in Whitechapel sono tanto infelici - continu\u00f2 Lady Agatha. - Io ho compassione di tutto, ma non della sofferenza - disse Lord Henry scrollando le spalle. - Per quella non posso sentire compassione; \u00e8 troppo brutta, troppo orribile, troppo deprimente. Nelle simpatie moderne per il dolore c'\u00e8 qualcosa di terribilmente morboso. Si dovrebbe provare simpatia per il colore, per la bellezza, per la gioia della vita. Quanto meno si parla dei dolori della vita, tanto meglio \u00e8. - Eppure l'East End costituisce un problema molto importante osserv\u00f2 Sir Thomas, scrollando gravemente la testa. - Certo - rispose il giovane Lord.", "- E' il problema della schiavit\u00f9 e noi tentiamo di risolverlo divertendo gli schiavi. L'uomo politico lo guard\u00f2 fisso. Chiese: - E voi allora che cambiamento proponete? Lord Henry scoppi\u00f2 a ridere. - Non c'\u00e8 niente che vorrei cambiare in Inghilterra, salvo il tempo - rispose. - Ma dato che il diciannovesimo secolo ha fatto fallimento per il suo spreco di simpatia, suggerirei che facessimo appello alla scienza per rimettere le cose a posto. Il vantaggio delle emozioni \u00e8 che ci portano fuori strada e il vantaggio della scienza \u00e8 di non essere emozionante. - Ma noi abbiamo delle responsabilit\u00e0 tanto gravi - si arrischi\u00f2 a dire timidamente la signora Vandeleur. - Terribilmente gravi - fece eco Lady Agatha. Lord Henry guard\u00f2 il signor Erskine. - L'umanit\u00e0 prende troppo sul serio se stessa. E' questo il peccato originale del mondo. Se l'uomo delle caverne avesse saputo ridere, la storia sarebbe stata diversa. - Siete una vera consolazione - cinguett\u00f2 la duchessa.", "- Ogni volta che sono venuta da vostra zia mi sono sempre sentita un po' colpevole, perch\u00e9 l'East End non mi interessa per niente. In futuro potr\u00f2 guardarla in faccia senza arrossire. - Ma il rossore \u00e8 una cosa che dona, duchessa - disse Lord Henry. - Finch\u00e9 si \u00e8 giovani - rispose lei. - Quando una donna vecchia come me arrossisce \u00e8 un bruttissimo segno. Ah, Lord Henry, vorrei che mi poteste dire come si fa per ridiventare giovani! Egli rimase un momento sovrappensiero. - Potete ricordarvi di qualche grosso errore che avete commesso nei vostri anni giovanili? - chiese guardandola attraverso la tavola. - Di molti, ho paura - esclam\u00f2 lei. - Allora commetteteli un'altra volta - disse lui. - Per recuperare la giovinezza basta ripetere le proprie pazzie. - Che teoria deliziosa! - esclam\u00f2 la duchessa. - Bisogner\u00e0 che la metta in pratica. - Che teoria pericolosa! - fu la frase che usc\u00ec dalle labbra di Sir Thomas.", "Lady Agatha scosse la testa, ma non poteva fare a meno di sentirsi divertita. Il signor Erskine ascoltava. - S\u00ec - aggiunse lui, - questo \u00e8 uno dei grandi segreti della vita. La maggior parte della gente di oggi muore di una specie di senso comune strisciante e scopre, quando \u00e8 ormai troppo tardi, che le sole cose che non si rimpiangono mai sono gli errori. Tutta la tavola scoppi\u00f2 in una risata. Egli giocava con l'idea e ci si ostinava; la lanciava in aria e la trasformava; la lasciava sfuggire e la riafferrava; la rendeva incandescente di immagini, le dava le ali del paradosso. Mentre continuava a parlare, l'elogio della follia si innalzava a filosofia e la Filosofia stessa diventava giovane, afferrava la musica folle del piacere, si vestiva, per cos\u00ec dire, della sua veste macchiata di vino e della sua ghirlanda d'edera, ballava come una Baccante sui colli della vita e scherniva per la sua sobriet\u00e0 il lento Sileno.", "I fatti fuggivano davanti a lei come spaventate creature della foresta. I suoi piedi bianchi pestavano l'enorme torchio vicino al quale siede il savio Omar, finch\u00e9 il succo spumeggiante dell'uva non sal\u00ec in purpuree onde spumose lungo le sue membra nude o col\u00f2 gi\u00f9 in una schiuma rossa lungo i fianchi gocciolanti, viscidi, del tino. Era un'improvvisazione straordinaria. Egli sentiva gli occhi di Dorian Gray che lo fissavano e la coscienza di avere tra i propri ascoltatori colui del quale voleva affascinare il temperamento sembrava aguzzare il suo spirito e dar calore alla sua immaginazione. Fu brillante, fantasioso, irresponsabile. Gli ascoltatori, presi dal suo fascino, si misero, ridendo, a seguire la sua musica. Dorian Gray non gli toglieva mai gli occhi di dosso; sembrava che fosse stregato. Sulle sue labbra i sorrisi si susseguivano e nei suoi occhi che si oscuravano la sorpresa assumeva un carattere di gravit\u00e0. Alla fine, vestita della livrea contemporanea, la Realt\u00e0 entr\u00f2 nella stanza sotto forma di un servitore, venuto a dire alla duchessa che la sua carrozza era arrivata.", "Essa si torse le mani con finta disperazione. - Che noia! esclam\u00f2. - Devo andare via; bisogna che vada a prendere mio marito al circolo per accompagnarlo da Willis, a una stupida riunione che deve presiedere. Se sono in ritardo lui sar\u00e0 certamente furioso e io non posso permettermi una scenata con questo cappello; \u00e8 troppo fragile e una parola dura lo rovinerebbe. No, cara Agatha, bisogna che vada. Arrivederci Lord Henry. Siete proprio delizioso, ma tremendamente demoralizzante. Non so proprio che cosa dire delle vostre idee. Dovete venire una sera a pranzo da noi. Marted\u00ec? siete libero marted\u00ec? - Per voi, duchessa, manderei all'aria chiunque altro - disse Lord Henry con un inchino. - Ah, questo \u00e8 molto gentile da parte vostra, e molto mal fattoesclam\u00f2 la duchessa. - Allora badate bene di venire - e usc\u00ec maestosamente dalla stanza, seguita da Lady Agatha e dalle altre signore. Quando Lord Henry torn\u00f2 a sedersi il signor Erskine gir\u00f2 intorno alla tavola, prese una sedia vicino a lui e gli pos\u00f2 la mano sul braccio.", "- Voi parlate meglio di un libro - disse. - Perch\u00e9 non ne scrivete uno? - Mi piace troppo leggere i libri per avere voglia di scriverne, signor Erskine. Certo, mi piacerebbe scrivere un romanzo, un romanzo che fosse piacevole come un tappeto persiano e allo stesso modo irreale. Ma in Inghilterra non esiste un pubblico letterario, salvo che per i giornali, i sillabari e le enciclopedie. Di tutti i popoli del mondo quello inglese \u00e8 quello che meno possiede il senso della bellezza della letteratura. - Ho paura che abbiate ragione - disse Erskine. - Anch'io avevo delle ambizioni letterarie, ma ci ho rinunciato da un pezzo. E ora, mio caro giovine amico, se mi permettete di chiamarvi cos\u00ec, posso chiedervi se pensate veramente tutto quello che ci avete detto a colazione? - Ho dimenticato completamente quello che ho detto - rispose sorridendo Lord Henry. - Cose molto cattive? - Molto cattive davvero. Per dire la verit\u00e0, vi considero estremamente pericoloso; e se dovesse accadere qualcosa alla nostra buona duchessa noi tutti vi riterremo il principale responsabile.", "Per\u00f2 mi piacerebbe parlare della vita con voi. La generazione alla quale appartengo era noiosa. Un giorno o l'altro, quando ne avete abbastanza di Londra, venite fino a Treadley a espormi la vostra filosofia del piacere, assaggiando un certo mirabile Borgogna che ho la fortuna di possedere. - Ne sar\u00f2 felice. Una visita a Treadley si pu\u00f2 considerare un gran privilegio. C'\u00e8 un padrone di casa perfetto e una biblioteca non meno perfetta. - Voi la completerete - rispose il vecchio signore con un cortese inchino. - E ora devo dire addio alla vostra ottima zia. Mi aspettano all'Athenaeum. Questa \u00e8 l'ora nella quale l\u00e0 ci addormentiamo. - Tutti, signor Erskine? - Quaranta di noi, quaranta poltrone. Ci esercitiamo per formare un'accademia letteraria inglese. Lord Henry si alz\u00f2 ridendo e disse: - Vado nel Parco. Mentre stava per varcare la soglia, Dorian Gray lo tocc\u00f2 sul braccio. - Lasciate che venga con voi - mormor\u00f2. - Credevo che aveste promesso a Basil Hallward di andare a trovarlo - rispose Lord Henry.", "- Preferirei venire con voi; s\u00ec, sento che devo venire con voi. Permettetemi di venire. Mi promettete di parlare tutto il tempo? Non c'\u00e8 nessuno che parli cos\u00ec meravigliosamente come voi. - Ah, ma per oggi ho parlato pi\u00f9 che abbastanza - disse Lord Henry sorridendo. - Tutto quello che desidero adesso \u00e8 di guardare la vita. Potete venire a guardarla con me, se vi fa piacere. Capitolo quarto Un pomeriggio, un mese dopo, Dorian Gray era adagiato in una lussuosa poltrona, nella piccola biblioteca della casa di Lord Henry a Mayfair. Era una stanza simpaticissima nel suo genere, col suo rivestimento di alti pannelli di quercia dai riflessi olivastri, i suoi bordi color crema, il soffitto di stucco e il tappeto di feltro color mattone disseminato di serici tappetini persiani dalle lunghe frange. Su un tavolinetto di legno indiano stava una statuetta di Clodion e accanto a questa un esemplare delle \"Cent Nouvelles\", rilegato da Clovis Eve per Margherita di Valois e disseminato delle margherite d'oro che quella Regina aveva adottato come impresa.", "Qualche grande vaso di porcellana turchina con alcuni tulipani stava sul caminetto e attraverso i piccoli vetri piombati della finestra arrivava all'interno la luce color albicocca di una giornata estiva londinese. Lord Henry non era ancora rientrato. Era sempre in ritardo, per principio, essendo una delle sue teorie che la puntualit\u00e0 \u00e8 la ladra del tempo. Perci\u00f2 il ragazzo aveva un'aria piuttosto imbronciata, mentre sfogliava con dita distratte le pagine di un'edizione riccamente illustrata di \"Manon Lescaut\" che aveva trovato in uno degli scaffali. Il tic-tac monotono dell'orologio stile Luigi Quattordicesimo lo infastidiva. Due o tre volte gli venne l'idea di andarsene. Finalmente sent\u00ec un passo fuori della stanza e la porta si apr\u00ec. - Come sei in ritardo, Harry! - mormor\u00f2. - Mi dispiace, signor Gray, ma non \u00e8 Harry - gli rispose una voce acuta. Egli si guard\u00f2 intorno rapidamente e balz\u00f2 in piedi. - Vi chiedo scusa. Credevo... - Avete creduto che fosse mio marito e invece \u00e8 soltanto sua moglie.", "Bisogna che mi presenti da me. Vi conosco benissimo dalle vostre fotografie. Mi pare che mio marito ne abbia diciassette. - Proprio diciassette, Lady Henry? - Diciamo diciotto, allora. Vi ho anche visto con lui all'Opera l'altra sera. - Rideva nervosamente nel parlare e lo guardava con i suoi occhi vaghi, del colore dei non ti scordar di me. Era una donna strana; i suoi vestiti avevano sempre l'aria di essere stati disegnati in un momento di rabbia e indossati in un momento di burrasca. Era sempre innamorata di qualcuno e poich\u00e9 la sua passione non era mai ricambiata aveva conservato tutte le sue illusioni. Provava ad avere un aspetto pittoresco, ma riusciva solo a essere sciatta. Si chiamava Victoria ed aveva una vera e propria man\u00eca di frequentare la chiesa. - Era al \"Lohengrin\", Lady Henry, mi sembra. - S\u00ec, a quel caro \"Lohengrin\". Io preferisco la musica di Wagner a quella di chiunque altro; \u00e8 tanto rumorosa che si pu\u00f2 parlare tutto il tempo senza che gli altri sentano quello che si dice.", "E' un gran vantaggio, non vi sembra signor Gray? Dalle sue labbra sottili usc\u00ec la stessa risata nervosa, a scatti, e le sue dita cominciarono a giocare con un lungo tagliacarte di tartaruga. Dorian sorrise e scosse la testa. - Mi dispiace, Lady Henry, ma non sono di questo parere. Durante la musica non parlo mai, almeno durante una buona musica. Se la musica \u00e8 cattiva, si ha il dovere di annegarla nella conversazione. - Ah, questa \u00e8 una delle idee di mio marito, non \u00e8 vero, signor Gray? Io imparo sempre le idee di mio marito attraverso i suoi amici: \u00e8 l'unico modo nel quale arrivo a conoscerle. Ma non dovete credere che non mi piaccia la buona musica; l'adoro, ma mi fa paura; mi rende troppo romantica. Ho avuto una vera adorazione per i pianisti, due nello stesso momento, a volte, dice Harry. Non so che cosa ci sia in loro; forse \u00e8 perch\u00e9 sono stranieri. Sono tutti stranieri, non \u00e8 vero?", "Anche quelli nati in Inghilterra dopo un certo tempo diventano stranieri, non \u00e8 vero? E' proprio un'abilit\u00e0 che hanno e \u00e8 un complimento per l'arte, la rende davvero cosmopolita, non vi sembra? Non siete venuto mai a uno dei miei ricevimenti, vero, signor Gray? Dovete venire. Non mi posso permettere le orchidee, ma quanto agli stranieri non bado a spese. Rendono cos\u00ec pittoresco un salotto. Ma ecco qui Harry! Harry, ti cercavo per chiederti una cosa, non so pi\u00f9 che cosa, e ho trovato qui il signor Gray. Abbiamo fatto una piacevolissima chiacchierata sulla musica. Abbiamo proprio le stesse idee; o piuttosto no, mi pare che le nostre idee siano del tutto diverse. Ma lui \u00e8 stato piacevolissimo; sono proprio contenta di averlo visto. - Ne sono felice, amore mio, felicissimo - disse Henry, inarcando le sopracciglia brune a mezzaluna e guardando i due con un sorriso divertito. - Scusami tanto per il ritardo, Dorian. Sono andato in Wardour Street a cercare un pezzo di broccato antico e ho dovuto combattere delle ore per averlo.", "Oggi la gente conosce il prezzo di tutte le cose e non conosce il valore di nessuna. - Ho paura di dovermene andare - esclam\u00f2 Lady Henry, rompendo un silenzio imbarazzante con una delle sue risate improvvise e sciocche. - Ho promesso alla duchessa di uscire in carrozza con lei. Arrivederci, signor Gray; addio, Harry. Tu pranzi fuori, credo? Anch'io. Forse ti vedr\u00f2 in casa di Lady Thornbury. - Credo di s\u00ec, mia cara - disse Lord Henry, chiudendo la porta alle sue spalle quando lei scivol\u00f2 fuori dalla stanza, con l'aria di un uccello del paradiso rimasto tutta la notte all'aperto sotto la pioggia, lasciandosi dietro un vago odore di gelsomino. Poi accese una sigaretta e si lasci\u00f2 cadere sul divano. - Dorian - disse dopo qualche boccata - non sposare mai una donna che abbia i capelli color della paglia. - Perch\u00e9 Harry? - Perch\u00e9 sono tanto sentimentali. - Ma a me piacciono le persone sentimentali. - Non sposarti mai, Dorian.", "Gli uomini si sposano perch\u00e9 sono stanchi, le donne perch\u00e9 sono curiose, e le une e gli altri restano sempre delusi. - Non credo che sia probabile che mi sposi, Harry; sono troppo innamorato. Questo \u00e8 uno dei tuoi aforismi che sto mettendo in pratica, come faccio con tutto quello che dici. - Di chi sei innamorato? - chiese Lord Henry dopo una pausa. - Di un'attrice - disse Dorian Gray arrossendo. Lord Henry scroll\u00f2 le spalle. - Questo \u00e8 un \"d\u00e9but\" alquanto terra terra. - Harry, se tu la vedessi non parleresti in questo modo. - Chi \u00e8? - Si chiama Sybil Vane. - Non ne ho mai sentito parlare. - Nessuno ne ha sentito parlare, ma un giorno non sar\u00e0 pi\u00f9 cos\u00ec. E' un genio. - Caro figliuolo, non ce n'\u00e8 una di donna che sia un genio. Le donne sono un sesso decorativo. Non hanno mai niente da dire, ma lo dicono in maniera deliziosa. Le donne rappresentano il trionfo della materia sull'intelletto, cos\u00ec come gli uomini rappresentano il trionfo dell'intelletto sulla morale.", "- Harry, come puoi parlare cos\u00ec? - Caro Dorian, \u00e8 la pura verit\u00e0. In questo momento sto analizzando le donne e quindi so quello che dico. Non \u00e8 poi un soggetto tanto astruso come credevo. Ho scoperto che in ultima analisi non esistono che due specie di donne, quelle semplici e quelle dipinte. Quelle semplici sono utilissime. Se vuoi avere la fama di persona rispettabile non hai che da portarle fuori a cena. Le altre sono molto deliziose, ma commettono un errore: si dipingono per cercare di sembrare giovani; le nostre nonne si dipingevano per cercare di avere una conversazione brillante. Il \"rouge e l'\u00e9sprit\" in genere andavano di pari passo; ora tutto questo \u00e8 finito. Una donna \u00e8 perfettamente soddisfatta finch\u00e9 pu\u00f2 apparire di dieci anni pi\u00f9 giovane di sua figlia. Quanto alla conversazione, in tutta Londra ci sono soltanto cinque donne con le quali valga la pena di parlare, e due di esse non possono essere ammesse in una societ\u00e0 che si rispetti.", "Comunque, parlami del tuo genio. Da quanto tempo la conosci? - Ah, Harry, le tue idee mi terrorizzano. - Lascia perdere. Da quanto tempo la conosci? - Da tre settimane circa. - E come l'hai incontrata? - Te lo dir\u00f2, Harry, ma bisogna che tu mi dimostri un po' di comprensione. Dopo tutto, non sarebbe mai successo se non ti avessi conosciuto. Tu mi hai riempito di un desiderio furioso di conoscere tutto della vita. Per parecchi giorni, dopo averti incontrato, mi sembr\u00f2 che qualcosa mi pulsasse nelle vene. Quando mi sedevo nel Parco o passeggiavo per Piccadilly guardavo tutti i passanti e mi chiedevo, con una curiosit\u00e0 pazzesca, che genere di vita facessero. Alcuni mi affascinavano, altri mi riempivano di terrore. Nell'aria c'era un veleno squisito. Avevo fame di sensazioni... Cos\u00ec una sera verso le sette decisi di uscire in cerca di avventure. Sentivo che questa nostra Londra grigia e mostruosa, con le sue miriadi di persone, i suoi peccatori sordidi e i suoi peccati splendidi, come dicesti tu una volta, doveva riserbarmi qualche cosa.", "Immaginavo mille cose e il solo pericolo era sufficiente a procurarmi un senso di delizia. Mi ricordai di quello che mi dicesti quella sera meravigliosa che pranzammo insieme per la prima volta: che il vero segreto della vita \u00e8 la ricerca della bellezza. Non so che cosa mi aspettassi; ma uscii e mi diressi verso l'Est e poco dopo mi persi in un labirinto di strade sporche e di piazze senza erba. Verso le otto e mezzo passai davanti a un teatrino ridicolo, illuminato da grandi lampade a gas e con dei manifesti vistosi. Un sordido ebreo, che aveva il panciotto pi\u00f9 straordinario che abbia mai visto in vita mia, stava sulla porta e fumava un sigaro da pochi soldi. Aveva dei riccetti unti e al centro di una camicia sporca gli brillava un diamante enorme. \"Un palco, my Lord? \", disse vedendomi e si tolse il cappello con un atto che era di una splendida servilit\u00e0. C'era in lui qualche cosa che mi divert\u00ec: era un tale mostro!", "Tu riderai di me, lo so; ma io entrai veramente e pagai una ghinea per un palco di proscenio. Ancora adesso non sono riuscito a capire perch\u00e9 mai l'abbia fatto; eppure se non l'avessi fatto, mio caro Harry, se non l'avessi fatto avrei mancato il pi\u00f9 grande romanzo della mia vita. Vedo che stai ridendo: \u00e8 una vera cattiveria da parte tua! - Non rido, Dorian, o almeno non rido di te. Ma non dovresti dire il pi\u00f9 grande romanzo della tua vita. Tu sarai sempre amato e sarai sempre innamorato dell'amore. Una grande passione \u00e8 il privilegio di quelli che non hanno niente da fare; \u00e8 l'unica cosa a cui servono in un paese le classi oziose. Non aver paura; a te sono riservate cose squisite. Questo \u00e8 soltanto l'inizio. - Mi credi dunque una natura tanto superficiale? - grid\u00f2 Dorian Gray, in collera. - No, credo che tu sia una natura profonda. - Che cosa vuoi dire? - Caro ragazzo, le persone che amano una sola volta nella vita sono quelle veramente superficiali.", "Quello che chiamano lealt\u00e0 o fedelt\u00e0 io lo chiamo letargo di abitudini oppure mancanza d'immaginazione. La fedelt\u00e0 corrisponde nella vita emozionale a quello che nella vita intellettuale \u00e8 la coerenza: semplicemente la confessione di un insuccesso. Fedelt\u00e0! Un giorno o l'altro bisogner\u00e0 che mi metta ad analizzarla. In essa c'\u00e8 la passione della propriet\u00e0; noi getteremmo via una quantit\u00e0 di cose se non avessimo paura che qualcun altro possa raccoglierle. Ma non voglio interromperti; continua con la tua storia. - Dunque, mi trovai seduto in un orribile palchetto, con un orribile sipario che mi guardava in faccia. Guardai fuori da dietro la tenda ed esaminai il teatro. Era una cosa pacchiana, tutta amorini e cornucopie, che sembrava una torta nuziale di terz'ordine. La galleria e la platea erano abbastanza affollate, ma le due file di poltrone fruste erano deserte e non c'era un'anima in quello che chiamano, credo, l'anfiteatro. Delle donne andavano in giro con arance e gazose e si faceva un consumo tremendo di noccioline.", "- Doveva essere proprio come nell'et\u00e0 d'oro del Dramma inglese. - Proprio lo stesso, immagino, e molto deprimente. Cominciavo a chiedere a me stesso che diavolo dovessi fare; poi mi cadde sott'occhio il programma. Che cosa credi che si recitasse Harry? - Direi \"Il ragazzo idiota, ovvero Stupido ma innocente\". Ai nostri padri piaceva questo genere di drammi, credo. Pi\u00f9 invecchio, Dorian, e pi\u00f9 ho la sensazione netta che quello che era buono per i nostri padri non \u00e8 buono per noi. Nell'arte, come in politica, \"les grand-p\u00e8res ont toujours tort\". - Harry, quello che si rappresentava era buono abbastanza anche per noi: era \"Romeo e Giulietta\". Devo ammettere che l'idea di vedere Shakespeare rappresentato in un misero buco come quello mi infastid\u00ec un po'; d'altra parte, in un certo senso, mi sentivo interessato. Comunque, decisi di aspettare il primo atto. C'era una tremenda orchestra, diretta da un giovane ebreo seduto a un pianoforte scortecciato, che riusc\u00ec quasi a farmi andare via; ma finalmente si alz\u00f2 il sipario e la rappresentazione cominci\u00f2.", "Romeo era un signore anziano e grasso, con le ciglia arricciate, una rauca voce tragica e una figura come un barilotto di birra. Mercuzio era quasi altrettanto tremendo. La parte era affidata al brillante, che ci aveva introdotto dei lazzi di sua invenzione ed era in rapporti amichevolissimi con la platea. L'uno e l'altro erano grotteschi quanto lo scenario, e questo sembrava uscito da un baraccone di campagna. Ma Giulietta! Harry, immagina una fanciulla appena diciassettenne, con un visino di fiore, una piccola testolina greca con delle ciocche intrecciate di capelli castani scuri, occhi che erano pozzi violacei di passione, labbra come petali di rose: la cosa pi\u00f9 adorabile che avessi mai visto in vita mia. Mi dicesti una volta che il \"pathos\" ti lascia freddo, ma che la bellezza, la sola bellezza pu\u00f2 farti venire le lacrime agli occhi. Ti dico, Harry, che riuscivo a mala pena a veder quella ragazza, tante erano le lacrime che mi annebbiavano la vista.", "E la voce! non avevo mai sentito una voce come quella. All'inizio era molto sommessa, con certe note profonde, vellutate, che sembravano penetrare nell'orecchio ad una ad una; poi divent\u00f2 un po' pi\u00f9 alta e suonava come un flauto o un oboe lontano. Nella scena del giardino c'era in tutta quella voce l'estasi tremebonda che si sente poco prima dell'alba quando cantano gli usignoli; in altri momenti aveva la passione selvaggia delle violette. Tu sai come possa commuovere una voce. La tua e quella di Sybil Vane sono due cose che non mi usciranno mai di mente. Se chiudo gli occhi le sento, e ognuna di esse dice una cosa diversa, e io non so quale seguire. Perch\u00e9 non dovrei amarla? L'amo, Harry; lei \u00e8 tutto nella vita per me. Una sera dopo l'altra vado a vederla recitare. Una sera \u00e8 Rosalinda, la sera dopo Imogene. L'ho vista morire nell'oscurit\u00e0 di una tomba italiana, succhiando il veleno dalle labbra dell'amante; l'ho vista errare nella foresta di Arden, travestita da ragazzino, in pantaloni e farsetto e berrettino.", "E' stata pazza, e \u00e8 venuta alla presenza di un Re colpevole e gli ha dato dei rimorsi da sopportare e delle erbe amare da assaporare. E' stata innocente, e le mani nere della gelosia hanno strozzato quel collo simile a una canna. L'ho vista in tutte le et\u00e0 e in tutti i costumi. Le donne ordinarie non eccitano l'immaginazione; sono limitate al loro secolo, non c'\u00e8 splendore che sia capace di trasfigurarle. Si conosce la loro mente come si conoscono i loro cappelli: si riesce sempre a trovarle; non c'\u00e8 mistero in nessuna di essa. La mattina montano a cavallo al Parco e il pomeriggio chiacchierano ai t\u00e8. Hanno il loro sorriso stereotipato e le loro maniere alla moda. Sono perfettamente trasparenti. Ma un'attrice! com'\u00e8 diversa, un'attrice! Harry, perch\u00e9 non mi hai detto che un'attrice \u00e8 la sola cosa che valga la pena di amare? - Perch\u00e9 ne ho amate tante, Dorian. - Oh, s\u00ec: delle creature orrende coi capelli tinti e le facce imbellettate.", "- Non disprezzare i capelli tinti e le facce imbellettate; a volte hanno un fascino straordinario - disse Lord Henry. - Ora mi dispiace di averti parlato di Sybil Vane. - Non potevi fare a meno di parlarmene, Dorian. Per tutta la vita mi racconterai quello che fai. - Credo proprio che sia cos\u00ec, Harry. Non posso fare a meno di raccontarti le cose. Hai una strana influenza su di me. Se un giorno commettessi un delitto verrei da te a confessarlo; tu mi capiresti. - Le persone come te, Dorian, ostinati raggi di sole della vita, non commettono delitti. Ma ti ringrazio lo stesso del complimento. E ora dimmi - passami i fiammiferi per favore, grazie - quali sono di fatto i tuoi rapporti con Sybil Vane? Dorian Gray balz\u00f2 in piedi, colle guance rosse e gli occhi fiammeggianti. - Harry! Sybil Vane \u00e8 sacra. - Dorian, le cose sacre sono le sole che valga la pena di toccare - disse Lord Henry, con una strana nota patetica nella voce.", "- Ma perch\u00e9 andare in collera? Penso che un giorno o l'altro sar\u00e0 tua. Quando siamo innamorati si comincia sempre con l'ingannare noi stessi e si finisce sempre con l'ingannare gli altri; e questo \u00e8 quello che il mondo chiama un romanzo. Almeno immagino che la conoscerai? - Naturalmente la conosco. La prima sera che ero in teatro, quell'orribile vecchio ebreo venne nel palco dopo lo spettacolo e mi offr\u00ec di portarmi dietro le quinte e di presentarmi a lei. Io andai su tutte le furie e gli dissi che Giulietta era morta da secoli e che il suo corpo giaceva in un sepolcro di marmo a Verona. Penso, dalla sua aria smarrita e stupefatta, che abbia avuto l'impressione che avessi bevuto troppo champagne, o qualcosa del genere. - Non mi sorprende. - Poi mi chiese se scrivevo su qualche giornale. Gli risposi che nemmeno li leggevo. Sembr\u00f2 deluso e mi confid\u00f2 che tutti i critici drammatici erano in combutta contro di lui e che ognuno di loro era disposto a lasciarsi comperare.", "- Non mi meraviglierebbe che su questo punto avesse ragione. D'altronde, a giudicare dall'aspetto, la maggior parte di loro non deve costare affatto cara. - Comunque, lui aveva l'aria di pensare che la cosa fosse al di sopra delle sue possibilit\u00e0 - rispose Dorian ridendo. - Nel frattempo per\u00f2 in teatro stavano spegnendo le luci e io dovetti andarmene. Voleva che provassi certi sigari che raccomandava caldamente, ma rifiutai. La sera dopo, naturalmente, ritornai. Appena mi vide mi fece un profondo inchino e mi assicur\u00f2 che ero un munifico patrono delle arti. Era un essere particolarmente odioso, bench\u00e9 avesse una passione straordinaria per Shakespeare. Una volta mi disse, con l'aria di esserne fiero, che i suoi cinque fallimenti erano dovuti unicamente al Bardo, come si ostinava a chiamarlo. Sembrava che la considerasse una distinzione. - Era una distinzione, mio caro Dorian, una grande distinzione. La maggioranza fallisce in conseguenza di investimenti eccessivi nella prosa della vita. Essersi rovinato per la poesia \u00e8 un onore.", "Ma quando parlasti per la prima volta con la signorina Sybil Vane? - La terza sera. Aveva fatto Rosalinda. Non potei fare a meno di andare sul palcoscenico. Le avevo gettato dei fiori e lei mi aveva guardato, o almeno cos\u00ec m'immaginai. Il vecchio ebreo insisteva; sembrava deciso a portarmi dietro le quinte, e cos\u00ec acconsentii. E' curioso che non desiderassi conoscerla, non ti pare? - No, non mi pare. - Come, Harry? Perch\u00e9? - Te lo dir\u00f2 un'altra volta; ora voglio che tu mi parli della ragazza. - Sybil? Oh, era cos\u00ec timida, cos\u00ec gentile! C'\u00e8 in lei qualcosa di una bambina. I suoi occhi si spalancarono con uno stupore delizioso quando le dissi quello che pensavo delle sue interpretazioni. Sembrava che non avesse la minima coscienza delle sue doti. Entrambi dovevamo essere piuttosto nervosi. Sulla soglia del ridotto polveroso, il vecchio ebreo stava ghignando e facendo discorsi elaborati sul nostro conto, mentre noi ci guardavamo l'un l'altro come due bambini.", "Insisteva a chiamarmi my Lord, tanto che fui costretto ad assicurare a Sybil che non ero niente di simile. Mi rispose con la massima semplicit\u00e0: \"Avete piuttosto l'aspetto di un principe. Vi chiamer\u00f2 Principe Azzurro\". - Parola d'onore, Dorian, la signorina Sybil sa fare i complimenti. - Tu non la capisci, Harry. Mi considerava soltanto un personaggio del dramma. Non sa niente della vita. Abita con la madre, una donna stanca e avvizzita, che la prima sera faceva Madonna Capuleti in una specie di vestaglia di colore rosso cupo e che ha l'aria di aver conosciuto tempi migliori. - Conosco quell'espressione e la trovo deprimente - mormor\u00f2 Lord Henry, esaminando i suoi anelli. - L'ebreo mi voleva raccontare la sua storia, ma gli dissi che non mi interessava. - Hai fatto benissimo. Nelle tragedie degli altri c'\u00e8 sempre qualche cosa di infinitamente basso. - Sybil \u00e8 l'unica cosa che m'interessa. Che m'importa la sua origine? Dalla testolina ai piedini \u00e8 assolutamente e interamente divina.", "Vado a vederla recitare ogni sera, e ogni sera \u00e8 pi\u00f9 meravigliosa. - Ecco il motivo, credo, per il quale ora non pranzi pi\u00f9 con me. Avevo pensato che dovevi aver per le mani qualche strano romanzo. Era vero, per quanto non sia esattamente quello che mi aspettavo. - Caro Harry, tutti i giorni facciamo colazione o ceniamo insieme e sono stato all'Opera con te parecchie volte - disse Dorian, spalancando gli occhi per la meraviglia. - Arrivi sempre terribilmente in ritardo. - S\u00ec, ma non posso non andare a veder recitare Sybil esclam\u00f2, anche se \u00e8 solo per un atto. Sono affamato della sua presenza e il pensiero che in quel piccolo corpo d'avorio si nasconde un'anima meravigliosa mi riempie di riverenza e di spavento. - Stasera puoi pranzare con me, non \u00e8 vero, Dorian? Egli scosse la testa. - Stasera \u00e8 Imogene - rispose - e domani sera sar\u00e0 Giulietta. - E quando \u00e8 Sybil Vane? - Mai.", "- Mi congratulo con te. - Come sei antipatico! Lei \u00e8 tutte le grandi eroine del mondo in una persona sola. E' pi\u00f9 di una persona. Tu ridi, ma io ti dico che ha talento. L'amo e devo farmi amare da lei. Tu che conosci i segreti della vita, insegnami a stregare Sybil Vane perch\u00e9 mi ami! Voglio ingelosire Romeo; voglio che tutti gli amanti morti sentano il nostro riso e ne siano rattristati; voglio che un alito della nostra passione agiti la loro polvere e le ridia la coscienza, svegli alla sofferenza le loro ceneri. Mio Dio, come l'adoro, Harry! - Mentre parlava andava su e gi\u00f9 per la camera e sulle guance bruciavano delle macchie di un rosso intenso. Era in uno stato di grande esaltazione. Lord Henry lo guardava con un sottile senso di piacere. Com'era diverso ormai dal ragazzo timido, spaurito, che aveva conosciuto nello studio di Basil Hallward! La sua natura si era sviluppata come si sviluppa un fiore; si era coperta di una fioritura di fiamme scarlatte.", "La sua anima era uscita fuori del suo nascondiglio segreto, e il Desiderio le era venuto incontro a met\u00e0 strada. - E che cosa pensi di fare? - disse finalmente Lord Henry. - Voglio che tu e Basil veniate una sera a vederla recitare. Non sono affatto inquieto per il risultato; sono certo che riconoscerete il suo genio. Poi dobbiamo strapparla dalle mani dell'ebreo. E' legata a lui per tre anni, o meglio per due anni e otto mesi a partire da oggi. Naturalmente bisogner\u00e0 pagargli qualche cosa. Una volta sistemato questo, prender\u00f2 un teatro nel West End e la lancer\u00f2 come si deve. Far\u00e0 impazzire il mondo come ha fatto impazzire me. - Non ti sembra che questo sia impossibile, figlio mio? - S\u00ec, sar\u00e0 come ti dico. Lei non ha soltanto l'arte, un istinto artistico raffinato in se stessa, ma anche una personalit\u00e0 sua; e tu mi hai detto pi\u00f9 volte che quello che fa camminare i tempi non sono i princ\u00ecpi, ma la personalit\u00e0.", "- Bene, e quando andiamo? - Vediamo un po'. Oggi \u00e8 marted\u00ec; diciamo domani. Domani far\u00e0 Giulietta. - Benissimo. Alle otto al Bristol. Penso io a Basil. - Harry, ti prego, non alle otto: alle sei e mezzo. Dobbiamo arrivare prima che si alzi il sipario. Dovete vederla nel primo atto, quando incontra Romeo. - Alle sei e mezzo! Che razza di ora! Sar\u00e0 come bere un estratto di carne o leggere un romanzo inglese. Facciamo le sette; non c'\u00e8 una sola persona come si deve che pranzi prima delle sette. Tu vedi Basil nel frattempo, o devo scrivergli io? - Caro Basil! non lo vedo da una settimana. Faccio malissimo, perch\u00e9 mi ha mandato il mio ritratto in una magnifica cornice che ha disegnato appositamente lui stesso; e, per quanto mi senta un po' geloso perch\u00e9 il ritratto \u00e8 di un mese intero pi\u00f9 giovane di me, devo pure ammettere che sono felice di averlo. Forse \u00e8 meglio che tu gli scriva.", "A me dice delle cose che mi infastidiscono; mi d\u00e0 dei buoni consigli. Lord Henry sorrise. - La gente ama molto dare quello che avrebbe bisogno di ricevere; \u00e8 quello che io chiamo un abisso di generosit\u00e0. - Oh, Basil \u00e8 la pi\u00f9 cara persona che esista, ma a me sembra che sia un tantino Filisteo. E' una scoperta che ho fatto dopo che ti ho conosciuto. - Basil, mio caro, mette nella sua opera tutto ci\u00f2 che c'\u00e8 di delizioso in lui, e cos\u00ec per la vita non gli restano altro che i suoi pregiudizi, i suoi princ\u00ecpi e il suo senso comune. I soli artisti che ho conosciuto che fossero personalmente piacevoli sono artisti mediocri. I buoni artisti esistono solo in quello che fanno e di conseguenza non sono affatto interessanti in quello che sono. Un grande poeta, un poeta veramente grande, \u00e8 l'essere meno poetico che esista; invece i poeti mediocri sono assolutamente affascinanti. Quanto pi\u00f9 brutti sono i loro versi, tanto pi\u00f9 pittoresco \u00e8 il loro aspetto.", "Il solo fatto di aver pubblicato un volume di sonetti di second'ordine rende un uomo assolutamente irresistibile. Egli vive la poesia che non riesce a scrivere; gli altri scrivono la poesia che non riescono a trasformare in realt\u00e0. - Mi chiedo se \u00e8 proprio cos\u00ec, Harry - disse Dorian Gray, versandosi sul fazzoletto qualche goccia di profumo da una grande bottiglia col tappo d'oro che stava sul tavolo. Deve essere vero, visto che tu lo dici. E adesso me ne vado; Imogene mi aspetta. Ricordati di domani. Addio. Mentre usciva, le palpebre pesanti di Lord Henry si abbassarono e si immerse nei propri pensieri. Poche persone, certo, lo avevano interessato come Dorian Gray, eppure l'adorazione di quel ragazzo per un'altra persona non suscitava in lui il minimo senso di fastidio o di gelosia; anzi ne era contento, perch\u00e9 faceva di lui uno studio pi\u00f9 interessante. Si era sempre sentito attratto dai metodi delle scienze naturali, ma le materie che costituiscono il soggetto abituale di quelle scienze gli sembravano triviali e senza importanza, e cos\u00ec aveva cominciato col vivisezionare se stesso e aveva finito col vivisezionare gli altri.", "La vita umana: era questa, ai suoi occhi, l'unica cosa degna di essere indagata; in confronto con questa non c'era nessuna cosa che avesse un valore qualunque. Era vero che quando si osservava la vita nel suo curioso crogiuolo di pena e di piacere, non ci si poteva nascondere la faccia con una maschera di vetro n\u00e9 impedire che vapori sulfurei turbassero il cervello e intorbidassero l'immaginazione con fantasie mostruose e sogni deformi. C'erano certi veleni cos\u00ec sottili che per conoscerne le propriet\u00e0 bisognava lasciarsene intossicare, malattie cos\u00ec strane che bisognava subirle se si provava a comprenderne la natura. Per\u00f2 com'era grande la ricompensa! Come diventava meraviglioso il mondo! Osservare la logica curiosamente inflessibile della passione e la variopinta vita emozionale dell'intelletto; osservare dove si incontravano, dove si separavano, in che punto erano all'unisono e in che punto discordanti - che delizia in tutto questo! Che importava il prezzo? Nessuna sensazione si paga mai troppo cara. Sapeva - e l'idea fece saettare un lampo di piacere nei suoi occhi d'agata bruna - che se l'anima di Dorian Gray si era rivolta a quella fanciulla e si era curvata in adorazione davanti a lei, questo era un effetto delle sue parole, parole musicali dette con intonazione musicale.", "Quel ragazzo era in larga parte una sua creazione. Egli lo aveva reso precoce e questo era qualcosa. Le persone comuni aspettano che la vita schiuda loro i suoi segreti; ma ai pochi, agli eletti, i misteri della vita sono svelati prima ancora che venga strappato il velo. A volte questo \u00e8 l'effetto dell'arte e soprattutto dell'arte letteraria, che agisce direttamente sulle passioni e sull'intelligenza; ma ogni tanto una personalit\u00e0 complessa si sostituisce all'arte e ne adempie la funzione, anzi \u00e8, a modo suo, una vera opera d'arte, dato che la vita ha i suoi capolavori complicati come li ha la poesia, o la scultura, o la pittura. S\u00ec, quel ragazzo era precoce. Stava gi\u00e0 mietendo le messi mentre era ancora primavera. Il fremito e la passione della giovinezza erano in lui, ma egli cominciava ad acquisirne coscienza. Osservarlo era una cosa deliziosa. Col suo bel viso e la sua bell'anima era qualcosa che non si poteva fare a meno di ammirare.", "Come tutto questo sarebbe finito, o come era destinato a finire, non aveva nessuna importanza. Egli era simile a una di quelle graziose figure in un corteo o in uno spettacolo, le cui gioie ci sembrano lontane, ma i cui dolori stimolano il nostro senso della bellezza e le cui ferite sono come rose rosse. Anima e corpo, corpo e anima, com'erano misteriosi! Nell'anima c'era dell'animalit\u00e0 e il corpo aveva momenti di spiritualit\u00e0; i sensi potevano affinarsi e l'intelletto degradarsi. Chi poteva dire dove finiva l'impulso carnale o dove cominciava l'impulso fisico? Com'erano superficiali le definizioni arbitrarie degli psicologi comuni! Eppure, com'era difficile decidere tra le affermazioni delle varie scuole! L'anima \u00e8 un'ombra che abita nella casa del peccato? oppure il corpo \u00e8 realmente nell'anima, come pensava Giordano Bruno? La separazione tra spirito e materia \u00e8 un mistero e l'unione tra spirito e materia \u00e8 ugualmente un mistero. Inizi\u00f2 a chiedersi quando arriveremo a fare della psicologia una scienza cos\u00ec assoluta che ogni pi\u00f9 piccola molla della vita ne sia rivelata.", "Nel suo stadio attuale gli uomini comprendevano sempre male se stessi e raramente comprendevano gli altri. L'esperienza non aveva nessun valore etico; non era altro che il nome dato dagli uomini ai propri errori. I moralisti erano soliti considerarla come una forma di monito, le avevano rivendicato una certa efficacia etica nella formazione del carattere, l'avevano esaltata come qualche cosa che indica la via da seguire e mostra quello che conviene evitare; ma nell'esperienza non c'era nessuna forza motrice: la sua importanza come causa attiva era altrettanto scarsa quanto quella della stessa coscienza. Tutto ci\u00f2 che essa realmente dimostrava era che il nostro futuro sarebbe come il nostro passato e che il peccato commesso una volta, e con ripugnanza, l'avremmo commesso pi\u00f9 volte, e con gioia. Gli sembrava chiaro che il metodo sperimentale era l'unico che permettesse di arrivare a un'analisi scientifica delle passioni; e Dorian Gray era sicuramente un soggetto che sembrava fatto apposta e che sembrava promettere abbondanti e fruttuosi risultati.", "Il suo folle amore improvviso per Sybil Vane era un fenomeno psicologico di non trascurabile interesse. Senza dubbio la curiosit\u00e0 c'entrava molto; curiosit\u00e0 e desiderio di esperienze nuove; tuttavia non era una passione semplice, anzi era molto complessa. Il lavor\u00eco dell'immaginazione aveva trasformato l'elemento costituito dall'istinto esclusivamente sensuale dell'adolescenza, mutandolo in qualcosa che al giovane stesso sembrava lontana dal senso e che per questa stessa ragione era ancora pi\u00f9 pericolosa. Le passioni che esercitano su noi la tirannia pi\u00f9 forte sono quelle intorno alla cui origine ci inganniamo da soli; i pi\u00f9 deboli tra i nostri moventi sono quelli della cui natura siamo consapevoli. Avviene spesso che mentre crediamo di stare sperimentando sugli altri stiamo in realt\u00e0 sperimentando su noi stessi. Lord Henry stava sognando di queste cose, quando bussarono alla porta e il suo servitore gli ricord\u00f2 che era tempo di vestirsi per il pranzo. Si alz\u00f2 e guard\u00f2 fuori, in strada. Il tramonto colorava d'oro e di scarlatto le finestre superiori della casa di fronte; i vetri erano incandescenti come lastre di marmo arroventate.", "Pi\u00f9 in alto il cielo era come una rosa sfiorita. Pens\u00f2 al suo amico e alla sua vita color di fiamma e si chiese come tutto questo sarebbe andato a finire. Tornando a casa verso mezzanotte e mezzo, vide un telegramma sulla tavola del vestibolo. L'apr\u00ec: era di Dorian Gray e gli annunciava il suo fidanzamento con Sybil Vane. Capitolo quinto - Mamma, mamma, sono tanto felice! - mormor\u00f2 la fanciulla, nascondendo il viso nel grembo della donna avvizzita e dall'aria stanca, che, girando le spalle alla luce cruda e importuna, sedeva sull'unica poltrona che conteneva il loro frusto salotto. - Sono tanto felice! - ripet\u00e9 - e anche tu devi essere felice! La signora Vane fece una smorfia e pos\u00f2 sul capo della figlia le mani sottili, imbiancate al bismuto. - Felice! - fece eco. - Io sono felice quando ti vedo recitare, Sybil. Tu non devi pensare ad altro che alla tua arte. Il signor Isaacs \u00e8 stato molto buono con noi e noi gli dobbiamo dei soldi.", "La ragazza alz\u00f2 gli occhi, arrabbiata. - Soldi, mamma? esclam\u00f2. E che importanza hanno i soldi? L'amore conta pi\u00f9 del denaro. - Il signor Isaacs ci ha anticipato cinquanta sterline per pagare i nostri debiti e per comperare il corredo occorrente a James; non devi dimenticarlo, Sybil. Cinquanta sterline sono una grossissima somma. Il signor Isaacs \u00e8 stato molto gentile. - Non \u00e8 un signore, mamma, e odio il suo modo di parlarmi disse la fanciulla, alzandosi in piedi e andando verso la finestra. - Non so che cosa faremmo senza di lui - rispose la vecchia con voce lamentosa. Sybil Vane scosse la testa e si mise a ridere. - Non abbiamo pi\u00f9 bisogno di lui, mamma. Adesso il Principe Azzurro governa le nostre vite. - Qui si ferm\u00f2. Fu come se una rosa le fosse fiorita nel sangue e le avesse velato le guance. Un respiro rapido schiuse i petali delle sue labbra, che tremarono. Un soffio caldo di passione alit\u00f2 su lei e mosse le pieghe delicate del suo vestito.", "- Lo amo - disse con semplicit\u00e0. - Bambina sciocca, bambina sciocca! - fu la frase pappagallesca che ebbe in risposta. Il movimento delle dita adunche, ornate di gioielli falsi, rendeva grottesche le parole. La fanciulla rise di nuovo. Nella sua voce vibrava la gioia di un uccellino in gabbia. I suoi occhi afferrarono la melodia e le fecero eco, raggianti, quindi si chiusero un istante, quasi per nascondere il loro segreto. Quando si riaprirono c'era passata su una nebbia di sogno. La saggezza dalle labbra sottili le parlava dalla sedia logora, raccomandando prudenza, citando quel libro di codardia il cui autore si appropria del nome di senso comune. Lei non ascoltava: era libera nella sua prigione di passione. Con lei c'era il suo Principe, il Principe Azzurro; aveva chiamato la memoria a evocarlo, aveva mandato la sua anima a cercarlo e questa gliel'aveva ricondotto. Il suo bacio tornava a bruciarle le labbra; e le sue palpebre erano calde del suo alito.", "Allora la saggezza cambi\u00f2 metodo e parl\u00f2 di indagini e di scoperte. Quel giovanotto poteva essere ricco; in quel caso si poteva pensare a un matrimonio. Le onde dell'astuzia mondana si spezzavano contro la conchiglia del suo orecchio; le frecce dell'abilit\u00e0 la sfioravano senza colpirla. Vedeva muoversi le labbra sottili e sorrideva. Di colpo sent\u00ec il bisogno di parlare; quel silenzio pieno di parole la disturbava. - Mamma, mamma - esclam\u00f2, - perch\u00e9 mi ama tanto? Io so perch\u00e9 lo amo, lo amo perch\u00e9 \u00e8 quello che l'amore in persona dovrebbe essere. Ma lui, cosa vede in me? Io non sono degna di lui. Eppure, non so perch\u00e9, per quanto mi senta tanto al disotto di lui, non mi sento umile; mi sento orgogliosa, terribilmente orgogliosa. Mamma, tu hai amato il babbo come io amo il Principe Azzurro? La vecchia impallid\u00ec sotto la polvere da poco prezzo che le incipriava le guance e le sue labbra aride si torsero in uno spasimo di pena.", "Sybil corse da lei, le gett\u00f2 le braccia al collo e la baci\u00f2. - Perdonami, mamma, lo so che ti addolora parlare del babbo; ma ti addolora solo perch\u00e9 l'hai amato tanto. Non devi avere quell'aria triste. Io sono felice oggi come tu vent'anni fa. Ah, lasciami essere felice per sempre! - Bambina, sei troppo giovane per pensare a innamorarti. E poi, che ne sai di quel giovanotto? Non conosci nemmeno il suo nome. E' tutta una storia che non ci conviene affatto; e veramente, in questo momento che James parte per l'Australia, devo dire che avresti dovuto dimostrarmi un po' pi\u00f9 di riguardo. Per\u00f2, come dicevo prima, se \u00e8 ricco... - Ah, mamma, mamma, lasciami essere felice! La signora Vane la guard\u00f2 e, con uno di quei falsi gesti teatrali che negli attori diventano tanto spesso una seconda natura, la strinse tra le braccia. In quel momento la porta si apr\u00ec e un ragazzo coi capelli bruni arruffati entr\u00f2 nella stanza.", "Era tarchiato, coi piedi e le mani grandi, e un po' goffo nei movimenti; non era di razza fine come la sorella. Era difficile indovinare la stretta parentela che esisteva tra loro. La signora Vane lo fiss\u00f2 e intensific\u00f2 il sorriso; mentalmente innalzava suo figlio alla dignit\u00e0 di pubblico e si sentiva sicura che il suo \"tableau\" era interessante. - Potresti conservare per me qualcuno dei tuoi baci, Sybil, mi pare - disse il ragazzo con un brontol\u00eco bonario. - Ah, ma a te non piacciono i baci, James - esclam\u00f2 lei. - Sei un brutto orsaccio. - E corse attraverso la stanza e l'abbracci\u00f2. James Vane guard\u00f2 teneramente in volto la sorella. - Vieni fuori a fare una passeggiata con me, Sybil. Non credo che rivedr\u00f2 mai questa orribile Londra, e di certo non desidero rivederla. - Figlio mio, non dire di queste cose tremende - mormor\u00f2 la signora Vane, prendendo in mano con un sospiro uno sgargiante costume teatrale e cominciando a rammendarlo.", "Sentiva una certa delusione perch\u00e9 lui non si era unito al gruppo, cosa che avrebbe accresciuto il carattere teatralmente pittoresco della situazione. - Perch\u00e9 no, mamma? Io penso cos\u00ec. - Tu mi addolori, figliuolo. Ho fiducia che tornerai dall'Australia in buone condizioni finanziarie. Credo che nelle Colonie non esiste nessun tipo di societ\u00e0, di quella che merita di essere chiamata societ\u00e0, e perci\u00f2 quando avrai fatto fortuna dovrai tornare a prendere il tuo posto a Londra. - Societ\u00e0! - borbott\u00f2 il ragazzo. - Non voglio sapere niente di tutto questo. Mi piacerebbe fare un po' di soldi per poter portar via dal palcoscenico te e Sybil. Lo detesto! - Oh, James - disse Sybil ridendo, - come sei poco gentile! Ma vuoi veramente uscire a passeggio con me? Che bella cosa! Avevo paura che tu andassi a dire addio a qualcuno dei tuoi amici, a Tom Hardy che ti ha dato quella orribile pipa oppure a Ned Langton che ride di te perch\u00e9 la fumi.", "Sei molto caro a concedermi il tuo ultimo pomeriggio. Dove andiamo? Andiamo nel Parco. - Sono troppo mal vestito - rispose lui, accigliato. - Soltanto la gente elegante va nel Parco. - Che sciocchezze, James! - sussurr\u00f2 lei, accarezzandogli la manica della giacca. Egli esit\u00f2 un attimo. - Benissimo - disse finalmente, - ma non metterci troppo tempo a vestirti. - Sybil usc\u00ec dalla porta come se ballasse; la si poteva sentire cantare mentre saliva le scale correndo. Sopra le loro teste si sent\u00ec il ticchett\u00eco dei suoi piedini sul pavimento. Egli and\u00f2 su e gi\u00f9 per la stanza un paio di volte, poi, rivolto alla figura immobile sulla sedia, disse: - Mamma, sono pronte le mie cose? - Tutto pronto, James - rispose lei, tenendo gli occhi fissi sul lavoro. Da qualche mese ormai quando si trovava da sola con questo suo figlio rude e serio si sentiva a disagio. Quando i loro sguardi si incontravano, la sua segreta natura superficiale ne era turbata.", "Poich\u00e9 egli non diceva altro, il silenzio divent\u00f2 intollerabile per lei e cominci\u00f2 a lamentarsi. Le donne si difendono attaccando, cos\u00ec come attaccano per mezzo di una resa improvvisa e strana. Disse: - Spero che sarai contento della tua vita marinara, James. Devi ricordarti che te la sei scelta da te. Avresti potuto entrare nello studio di un procuratore; i legali formano una classe molto rispettabile e in campagna vanno spesso a pranzo dalle migliori famiglie. - Detesto gli uffici e detesto gli impiegati - replic\u00f2 lui. - Ma hai perfettamente ragione; la mia vita me la sono scelta da me. Ti dico solo una cosa: sorveglia Sybil. Non permettere che le accada niente di male. Mamma, devi vegliare su di lei. - James, questi sono discorsi strani. Naturalmente veglio su Sybil. - Sento dire che un giovane signore viene a teatro tutte le sere e che va dietro le quinte a parlare con lei. E' vero? e tu che ne pensi?", "- James, tu parli di cose che non capisci. Nella nostra professione siamo abituate a ricevere molte delicate attenzioni. Io stessa ricevevo parecchi mazzi di fiori alla volta, ai tempi in cui l'arte drammatica era veramente apprezzata. Quanto a Sybil, non so finora se il suo affetto sia serio o no; ma non c'\u00e8 dubbio che il giovine di cui parli \u00e8 un perfetto gentiluomo. Con me \u00e8 sempre cortesissimo; e poi ha tutta l'aria di un uomo ricco e i fiori che manda sono magnifici. - Per\u00f2 non sai nemmeno come si chiama - disse il ragazzo con asprezza. - No - rispose la madre, con un'espressione di tranquillit\u00e0 sul viso. - Finora non ha rivelato il suo vero nome. Penso che \u00e8 davvero romantico da parte sua. Probabilmente appartiene all'aristocrazia. James Vane si morse le labbra. - Fa' attenzione a Sybil, mamma esclam\u00f2; - veglia su di lei. - Figlio mio, non farmi disperare. Sybil sta sempre sotto la mia custodia speciale.", "Naturalmente, se quel signore \u00e8 ricco, non c'\u00e8 ragione perch\u00e9 lei non possa sposarlo. Sono sicura che \u00e8 uno dell'aristocrazia; devo dire che ne ha tutto l'aspetto. Per Sybil potrebbe essere un matrimonio brillantissimo. Loro due farebbero una coppia deliziosa; lui \u00e8 di una bellezza veramente straordinaria: tutti quanti ne sono colpiti. Il ragazzo borbott\u00f2 qualcosa tra s\u00e9 e s\u00e9, tamburellando sul vetro della finestra con le sue rozze dita. Era sul punto di girarsi per parlare quando la porta si apr\u00ec e Sybil entr\u00f2 correndo. - Come siete seri tutti e due! - grid\u00f2. - Che \u00e8 successo? - Niente - rispose il fratello. - Bisogna pure essere seri qualche volta. Addio, mamma; vorrei pranzare alle cinque. Tutto \u00e8 imballato, meno le mie camicie, e cos\u00ec non hai bisogno di occuparti di niente. Il tono che aveva preso con lei l'aveva grandemente urtata e nel suo aspetto c'era qualcosa che le dava un senso di paura. - Dammi un bacio, mamma - disse la fanciulla.", "Le sue labbra simili a un fiore sfiorarono la guancia avvizzita riscaldandone il gelo. - Figlia mia, figlia mia! - grid\u00f2 la signora Vane, alzando gli occhi al soffitto, in cerca di un loggione immaginario. - Andiamo, Sybil - disse suo fratello, impaziente, perch\u00e9 odiava le smancerie materne. Uscirono nella luce del sole, che pareva tremolare al vento, avviandosi gi\u00f9 per la malinconica Euston Road. I passanti guardarono meravigliati quel giovane imbronciato, pesante, vestito di abiti ordinari e mal tagliati, che accompagnava una ragazza cos\u00ec graziosa, dall'aspetto cos\u00ec fine. Sembrava un rozzo giardiniere che portasse a passeggio una rosa. Di quando in quando James si accigliava quando sorprendeva le occhiate curiose di qualche estraneo. Sentiva quel disagio nell'essere guardato che \u00e8 proprio dei geni negli ultimi anni della loro vita, ma dal quale la gente ordinaria non si libera mai. Sybil dal canto suo non si rendeva minimamente conto dell'effetto che produceva. L'amore tremava sulle sue labbra sotto forma di riso.", "Pensava al Principe Azzurro; e, per poter pensare a lui anche di pi\u00f9, non ne parlava, ma chiacchierava della nave sulla quale James stava per imbarcarsi, dell'oro che avrebbe certamente trovato, della bellissima ereditiera alla quale avrebbe salvato la vita dalle mani dei malvagi briganti dalle camicie rosse; dato che lui non era destinato a restare marinaio, o commissario, o quella qualsiasi cosa che stava per diventare, oh, no! La vita del marinaio era terribile. Pensare di essere rinchiuso in un orrendo bastimento, con le onde rauche, incurvate come gobbe immense, che lottavano per soverchiarlo, il vento nero che abbatteva gli alberi e stracciava le vele riducendole a lunghi nastri sibilanti! Avrebbe lasciato il bastimento a Melbourne, dicendo cortesemente addio al capitano, e sarebbe andato alle miniere d'oro. Entro una settimana avrebbe trovato una grossa pepita d'oro puro, la pi\u00f9 grossa che mai fosse stata scoperta, e l'avrebbe portata gi\u00f9 alla costa, in un carro scortato da sei poliziotti a cavallo.", "I briganti l'avrebbero attaccato tre volte, ma sarebbero stati messi in fuga con un'immensa carneficina. Oppure no: non sarebbe andato per niente nelle miniere d'oro. Sono luoghi orrendi, dove gli uomini si ubriacano, si sparano l'un l'altro nei bar e usano un linguaggio sconcio. Sarebbe diventato un bravo allevatore di pecore; e una sera, cavalcando verso casa, avrebbe visto la bella ereditiera rapita da un bandito su un cavallo nero, gli avrebbe dato la caccia e l'avrebbe liberata. Lei, naturalmente, si sarebbe innamorata di lui e lui di lei, si sarebbero sposati, sarebbero tornati in patria e avrebbero vissuto a Londra in una casa immensa. S\u00ec, il destino aveva in serbo per lui delle cose magnifiche; ma bisognava che fosse molto buono e non perdesse la calma n\u00e9 spendesse stupidamente il suo denaro. Lei non aveva che un anno pi\u00f9 di lui, ma conosceva molto meglio la vita. Doveva promettere, anche, di scriverle con ogni corriere e di recitare le preghiere tutte le sere prima di addormentarsi.", "Dio era tanto buono e avrebbe vegliato su di lui; lei avrebbe pregato per lui e in pochi anni sarebbe tornato ricco e felice. Il ragazzo l'ascoltava imbronciato e non rispondeva; l'idea di allontanarsi da casa gli stringeva il cuore. Ma non era soltanto questo a renderlo scuro e accigliato. Per quanto inesperto fosse, sentiva fortemente tutti i pericoli della posizione di Sybil. Quel giovane elegante che le faceva la corte non poteva significar niente di buono per lei: era un signore, e lo odiava per questo, lo odiava per un certo suo curioso istinto di razza del quale non era responsabile e che appunto per questo dominava ancora pi\u00f9 fortemente il suo animo. Si rendeva conto anche della superficialit\u00e0 e della vacuit\u00e0 del carattere di sua madre e vedeva un pericolo immenso per Sybil e per la felicit\u00e0 di Sybil. I figli cominciano con l'amare i genitori; crescendo li giudicano e qualche volta li perdonano. Sua madre! Voleva chiederle una cosa, una cosa che da lunghi mesi andava rimuginando silenziosamente.", "Una frase sentita per caso al teatro, una facezia giunta per caso al suo orecchio una sera mentre stava aspettando alle porte del palcoscenico, aveva scatenato in lui una folla di pensieri orribili. Se la ricordava come se fosse stata la sferzata di uno scudiscio sulla faccia. Le sopracciglia gli si corrugarono in un solco a forma di cuneo e si morse le labbra con una smorfia di pena. - Non ascolti neppure una parola di ci\u00f2 che ti sto dicendo, James - esclam\u00f2 Sybil, - e io sto facendo i piani pi\u00f9 splendidi per il tuo futuro. Su, d\u00ec qualche cosa. - Che vuoi che dica? - Oh, che farai il bravo ragazzo e non ci dimenticherai rispose sorridendogli. Lui scroll\u00f2 le spalle. - E' pi\u00f9 probabile che tu di scordi di me Sybil, e non io di te. Sybil arross\u00ec. - Che vuoi dire, James? - chiese. - Hai un amico nuovo, a quel che sento. Chi \u00e8?", "Perch\u00e9 non me ne hai parlato? Non \u00e8 una buona cosa per te. - Basta, James - esclam\u00f2 lei. - Non devi dire niente contro di lui. Lo amo. - Come, se non sai neanche come si chiama! - replic\u00f2 il ragazzo.- Chi \u00e8? Io ho il diritto di saperlo. - Si chiama Principe Azzurro. Non ti piace questo nome? Oh, scioccherello, non dovresti mai dimenticarlo. Basta che tu lo veda perch\u00e9 tu pensi che \u00e8 l'essere pi\u00f9 meraviglioso che ci sia al mondo. Un giorno lo conoscerai, quando tornerai dall'Australia. Ti piacer\u00e0 infinitamente; tutti gli vogliono bene, e io... io lo amo. Dovresti venire a teatro stasera. Lui ci sar\u00e0, e io faccio Giulietta. Oh, come reciter\u00f2! Pensa, James, essere innamorata e recitare Giulietta! Avere lui tra gli spettatori, recitare per la sua gioia! Ho paura di spaventare la compagnia; di spaventarla o di entusiasmarla. Essere innamorati significa superare se stessi. Quel povero tremendo signor Isaacs urler\u00e0 \"genio!\" a tutti quei vagabondi del bar; lui che mi ha predicato come un dogma, staser\u00e0 mi annuncer\u00e0 come una rivelazione; ne sono certa.", "E tutto \u00e8 suo, soltanto suo, del Principe Azzurro, del mio magnifico innamorato, del mio dio di grazia. Io sono povera vicino a lui; povera! E che vuol dire? Quando la povert\u00e0 si affaccia alla porta l'amore entra dalla finestra. Bisogna riscrivere i nostri proverbi; sono stati fatti d'inverno e ora \u00e8 l'estate; ma per me \u00e8 primavera, tutta una danza di fiori nel cielo turchino. - E' un signore - disse il ragazzo, con la faccia scura. - Un Principe! - esclam\u00f2 lei, musicalmente. - Che vuoi di pi\u00f9? - Vuole fare di te la sua schiava. - L'idea di essere libera mi fa rabbrividire. - Voglio che tu stia in guardia da lui. - Basta vederlo per adorarlo; basta conoscerlo per confidare in lui. - Sybil, tu sei pazza per lui. Lei rise e lo prese per un braccio. - Caro il mio James, parli come se tu avessi cent'anni. Un giorno o l'altro sarai innamorato anche tu e allora saprai cosa vuol dire.", "Non prendere quell'aria imbronciata. Dovresti essere contento pensando che, bench\u00e9 tu parta, mi lasci pi\u00f9 felice di quanto non sia mai stata prima d'oggi. La vita \u00e8 stata dura per noi due, terribilmente dura e difficile; ma d'ora in poi tutto sar\u00e0 diverso. Tu te ne vai verso un mondo nuovo, io l'ho trovato. Ecco qui due sedie; sediamoci a guardare la bella gente che passa. Si sedettero in mezzo a una folla di gente che stava a guardare. Dall'altra parte del viale le aiuole di tulipani fiammeggiavano come palpitanti cerchi di fuoco. Nell'aria immobile era sospeso un pulviscolo bianco, che sembrava una nuvola tremolante di polvere di giaggiolo. I parasoli dai colori vivaci ballavano e si tuffavano, simili a mostruose farfalle. Lei faceva parlare il fratello di se stesso, delle sue speranze, dei suoi progetti. Questi parlava lentamente e con sforzo; si passavano l'un l'altro le parole, come in una partita i giocatori si passano i gettoni. Sybil si sentiva oppressa; non riusciva a comunicare la gioia che era in lei.", "Un vago sorriso curvava quella bocca imbronciata ed era l'unica eco che le riuscisse di ottenere. Alla fine tacque. Di colpo vide in un lampo capelli d'oro e labbra ridenti e Dorian Gray pass\u00f2 in carrozza aperta con due signore. Balz\u00f2 in piedi. - Eccolo! esclam\u00f2. - Chi? - disse James Vane. - Il Principe Azzurro - rispose, seguendo la vittoria con lo sguardo. Il fratello scatt\u00f2 in piedi e la afferr\u00f2 bruscamente per un braccio. - Fammelo vedere. Qual \u00e8? Mostramelo, voglio vederlo - esclam\u00f2; ma in quel momento pass\u00f2 in mezzo il tiro a quattro del duca di Berwick, e quando lo spazio rimase sgombro la carrozza era uscita ormai dal Parco. Sybil, tristemente, mormor\u00f2: - E' sparito. Avrei avuto piacere che tu lo vedessi. - Anch'io. Perch\u00e9, com'\u00e8 vero che c'\u00e8 un Dio in Cielo, se mai ti facesse qualche cosa di male lo ammazzer\u00f2. Lei lo guard\u00f2 esterrefatta, ma lui ripet\u00e9 quelle parole, che tagliarono l'aria come un pugnale.", "Quelli che stavano intorno a loro cominciarono a interessarsi; una signora che era vicino rise. - Andiamo via, James, andiamo via - mormor\u00f2 la fanciulla. Egli le tenne dietro testardamente mentre passava attraverso la folla; era soddisfatto di aver detto quello che aveva detto. Quando furono arrivati alla statua di Achille essa si gir\u00f2, e aveva negli occhi una compassione che si mut\u00f2 in riso sulle sue labbra. Scosse la testa: - Sei uno stupido James, un ragazzino bizzoso e nient'altro. Come puoi dire quelle cose orribili? Non sai quello che dici; sei semplicemente geloso e cattivo. Ah, vorrei che tu ti innamorassi; l'amore rende buoni, e quello che hai detto era malvagio. - Ho sedici anni - rispose lui - e capisco le cose. La mamma non ti pu\u00f2 essere di nessun aiuto; non ha idea di cosa significhi sorvegliarti. Ora vorrei non andare pi\u00f9 in Australia. Quasi quasi manderei tutto all'aria. Lo farei certamente, se non avessi firmato un contratto.", "- Oh, James, non essere cos\u00ec serio ! Sei come uno degli eroi di quegli stupidi melodrammi che alla mamma piaceva tanto recitare. Non voglio litigare con te. L'ho visto, e per me vederlo basta a rendermi felice. Non litighiamo. So che non faresti mai del male a qualcuno che amo, non \u00e8 vero? - No, finch\u00e9 tu lo ami, credo - fu la sua risposta cocciuta. - Lo amer\u00f2 sempre! - grid\u00f2 lei. - E lui? - Sempre, anche lui. - Far\u00e0 bene. Essa si spost\u00f2 da lui; poi rise e gli pos\u00f2 la mano sul braccio. Non era che un ragazzo. Al Marble Arch presero un omnibus che li lasci\u00f2 vicino alla loro modesta casa di Euston Road. Erano le cinque passate e Sybil doveva riposare un paio d'ore prima della recita. James insist\u00e9 perch\u00e9 lo facesse; disse che preferiva separarsi da lei quando non c'era la mamma. Questa avrebbe sicuramente fatto una scena e lui detestava le scene di qualsiasi tipo.", "Si dissero addio in camera di Sybil. Il cuore del ragazzo era gonfio di gelosia e di odio feroce, omicida, contro quell'estraneo che, gli sembrava, si era frapposto tra loro due. Per\u00f2, quando lei gli gett\u00f2 le braccia al collo e gli pass\u00f2 le dita tra i capelli si ammans\u00ec e la baci\u00f2 con affetto sincero. Scendendo le scale aveva le lacrime agli occhi. Al piano di sotto lo aspettava sua madre e, quando entr\u00f2, gli rimprover\u00f2 la sua poca puntualit\u00e0. Non rispose e si sedette al suo pasto frugale. Le mosche ronzavano intorno alla tavola e passeggiavano sulla tovaglia macchiata. Attraverso il rumore degli omnibus e delle carrozze poteva sentire quella voce monotona che divorava tutti i minuti che gli restavano. Dopo un po' spinse lontano il piatto e si prese la testa tra le mani. Sentiva di avere il diritto di sapere; se le cose stavano come sospettava avrebbero dovuto dirglielo prima. Sua madre lo guardava, oppressa dalla paura.", "Le parole le cadevano macchinalmente dalle labbra; le sue dita sgualcivano un logoro fazzoletto di trina. Quando l'orologio batt\u00e9 le sei lui si alz\u00f2 e and\u00f2 fino alla porta; poi si gir\u00f2 indietro e la guard\u00f2. I loro sguardi si incontrarono e lui vide in quello di lei una frenetica invocazione di piet\u00e0 che lo rese furibondo. - Mamma, ho da chiederti una cosa - disse. Gli occhi di lei vagarono intorno alla stanza e non rispose. - Dimmi la verit\u00e0: ho diritto di sapere. Tu eri sposata col babbo? Lei emise un profondo sospiro, che era un sospiro di sollievo. Il momento terribile, il momento che aveva temuto, notte e giorno, per settimane, per mesi, era venuto, alla fine, eppure non sentiva nessun terrore. Anzi in una certa misura, per lei era una delusione. La volgare nettezza della domanda voleva una risposta netta. La situazione non era stata preparata gradualmente, era aspra, e le faceva pensare a una prova mal riuscita.", "- No - rispose, meravigliata lei stessa della dura semplicit\u00e0 della vita. - Allora il babbo era un mascalzone? - grid\u00f2 il ragazzo, stringendo i pugni. Lei scosse il capo. - Io sapevo che non era libero. Ci amavamo immensamente. Se avesse vissuto avrebbe provveduto a noi. Non dire niente contro di lui, figliuolo; era tuo padre ed era un gentiluomo. Aveva parentele altolocate. Una bestemmia gli sfugg\u00ec dal labbro. - A me non importa niente proruppe; - ma non lasciare che Sybil... Quello che \u00e8 innamorato di lei, o che dice di esserlo, \u00e8 un gentiluomo, non \u00e8 vero? E con parentele altolocate, credo. Un senso nauseante di umiliazione prese la donna; pieg\u00f2 la testa e si asciug\u00f2 gli occhi colle mani tremanti. Mormor\u00f2: - Sybil ha una madre. Io non l'avevo. Il ragazzo ne fu commosso. Venne verso di lei e si chin\u00f2 a baciarla. - Mi dispiace se ti ho dato un dolore chiedendoti del babbo disse; - ma non potevo farne a meno.", "Ora devo andare. Addio. Non dimenticare che ora hai soltanto una figlia a cui badare; e credi a me: se quell'uomo fa del male a mia sorella, io scoprir\u00f2 chi \u00e8, lo ritrover\u00f2 e lo ammazzer\u00f2 come un cane. Lo giuro. La folle esagerazione della minaccia, il gesto passionale che lo accompagnava, le parole pazzescamente melodrammatiche le fecero sembrare pi\u00f9 vivida la vita. Si ritrov\u00f2 in un'atmosfera che le era familiare; respir\u00f2 pi\u00f9 liberamente e per la prima volta da molti mesi prov\u00f2 una vera ammirazione per suo figlio. Le sarebbe piaciuto prolungare la scena sulla stessa scala emozionale, ma lui tagli\u00f2 corto. C'era da portar gi\u00f9 il bagaglio e da cercare le sciarpe; l'uomo di fatica della pensione andava su e gi\u00f9; bisogn\u00f2 contrattare col vetturino; il momento and\u00f2 perso in tutti quei dettagli volgari. Fu con un rinnovato senso di delusione che la madre sventol\u00f2 dalla finestra il logoro fazzoletto di trina quando il figlio se ne and\u00f2.", "Si rendeva conto che una grande occasione era andata sprecata, ma si consol\u00f2 dicendo a Sybil quanto sarebbe stata desolata la sua esistenza ora che le restava soltanto una figlia a cui badare. Si ricord\u00f2 della frase: le era piaciuta. Della minaccia non disse niente. Era stata formulata vivacemente e drammaticamente. Disse a se stessa che un giorno o l'altro ne avrebbero riso tutti insieme. Capitolo sesto - Penso che tu abbia sentito la notizia, Basil - disse Lord Henry, quando Hallward venne introdotto in un salottino privato del Bristol dov'era apparecchiato per tre persone. - No, Harry - rispose l'artista, consegnando cappello e soprabito al cameriere. - Di che si tratta? Non di politica, spero; quella non m'interessa. Non c'\u00e8 una sola persona alla Camera dei Comuni che valga la pena di dipingere, anche se molti di loro avrebbero un aspetto un po' migliore se li imbiancassero un po'. - Dorian Gray si \u00e8 fidanzato. - Disse Lord Henry fissandolo nel parlare.", "Hallward sobbalz\u00f2, poi corrug\u00f2 la fronte. - Dorian fidanzato! Impossibile! - E' la pura verit\u00e0. - Con chi? - Con una piccola attrice qualunque. - Non ci posso credere. Dorian ha troppo buon senso. - Mio caro Basil, Dorian \u00e8 troppo saggio per non fare, ogni tanto, una sciocchezza. - Il matrimonio non \u00e8 cosa che si possa fare ogni tanto, Harry. - Salvo che in America - rispose mollemente Lord Henry. - Ma io non ti ho detto che si \u00e8 sposato; ho detto che si \u00e8 fidanzato, il che \u00e8 molto diverso. Io mi ricordo nettissimamente di essere sposato, ma non mi ricordo affatto di essere stato fidanzato. Quasi quasi, credo di non essere mai stato fidanzato. - Ma pensa alla nascita di Dorian, alla sua posizione, alla sua ricchezza. Sarebbe assurdo se si sposasse tanto al disotto della sua condizione. - Basil, se vuoi fargli sposare quella ragazza non hai altro che da dirgli questo: allora lo far\u00e0 senz'altro.", "Quando un uomo fa una cosa assolutamente stupida \u00e8 sempre per il pi\u00f9 nobile dei motivi. - Spero che sia una buona ragazza, Harry. Non vorrei vedere Dorian legato a qualche creatura ignobile che potrebbe avvilire il suo carattere o rovinare la sua intelligenza. - Oh, meglio che buona: \u00e8 bella - mormor\u00f2 Lord Henry, sorseggiando un bicchiere di vermouth e amaro d'arancio. Dorian dice che \u00e8 bella e in cose di questo genere si sbaglia di rado. Il ritratto che tu gli hai fatto ha accresciuto ai suoi occhi il pregio dell'aspetto personale altrui; ha avuto, tra gli altri, anche quest'effetto eccellente. La vedremo stasera, se quel ragazzo non si \u00e8 dimenticato dell'appuntamento. - Dici sul serio? - Proprio sul serio, Basil. Mi sentirei infelicissimo se pensassi di poter mai essere pi\u00f9 serio di quanto lo sono in questo momento. - Ma tu lo approvi, Harry? - chiese il pittore, andando su e gi\u00f9 per la stanza e mordendosi le labbra.", "Non \u00e8 possibile che lo approvi. E' un'infatuazione stupida. - Ormai non approvo n\u00e9 disapprovo pi\u00f9 niente. Significa assumere un atteggiamento assurdo nei confronti della vita. Non faccio mai attenzione a quello che dice la gente ordinaria e non mi immischio mai in quello che fanno le persone simpatiche. Se una personalit\u00e0 mi affascina, per me qualsiasi modo di espressione che quella personalit\u00e0 sceglie \u00e8 assolutamente delizioso. Dorian Gray si innamora di una bella ragazza che fa la parte di Giulietta e le chiede di sposarlo. Perch\u00e9 no? Se sposasse Messalina non diventerebbe meno interessante per questo. Sai che non sono un campione del matrimonio. Il vero inconveniente del matrimonio \u00e8 che impedisce di essere egoisti e chi non \u00e8 egoista \u00e8 senza colore, manca di individualit\u00e0. Tuttavia ci sono certi temperamenti che il matrimonio rende pi\u00f9 complessi: conservano il loro egoismo e vi aggiungono molti altri \"Io\"; sono costretti ad avere pi\u00f9 di una vita, diventano pi\u00f9 altamente organizzati, ed essere altamente organizzati \u00e8 secondo me l'obiettivo dell'esistenza umana.", "Inoltre, ogni esperienza ha il suo valore; e del matrimonio si pu\u00f2 dire quello che si vuole, ma indubbiamente \u00e8 un'esperienza. Spero che Dorian Gray faccia di quella ragazza sua moglie, l'adori appassionatamente per sei mesi e d'improvviso sia affascinato da un'altra: come studio sarebbe meraviglioso. - Harry, tu non pensi una sola parola di tutto questo. Sai benissimo che \u00e8 come dico io. Se la vita di Dorian fosse rovinata tu ne saresti addolorato pi\u00f9 di chiunque altro. Sei molto migliore di quanto pretendi di essere. Lord Henry si mise a ridere. - Il motivo per il quale a tutti noi piace pensare tanto bene degli altri \u00e8 che abbiamo paura per noi stessi. La base dell'ottimismo \u00e8 il puro e semplice terrore. Ci crediamo generosi perch\u00e9 attribuiamo al nostro prossimo il possesso di quelle virt\u00f9 che saranno probabilmente di aiuto a noi. Elogiamo il banchiere per poter superare l'attivo del nostro conto e troviamo delle qualit\u00e0 nel bandito nella speranza che risparmi le nostre tasche.", "Tutto quello che ho detto lo penso. Provo il massimo disprezzo per l'ottimismo; e in quanto a vite rovinate, non ci sono vite rovinate eccetto quelle il cui sviluppo viene arrestato. Quando si vuole rovinare un carattere non c'\u00e8 che da riformarlo. Quanto al matrimonio, naturalmente sarebbe una cosa stupida; ma tra uomini e donne esistono altri e pi\u00f9 interessanti legami. Io li incoragger\u00f2 certamente: hanno il pregio di essere di moda. Ma ecco Dorian in persona. Lui ti dir\u00e0 pi\u00f9 di quanto non potrei dire io. - Caro Harry, caro Basil, dovete rallegrarvi con me, l'uno e l'altro! - disse il giovane, gettando via il mantello da sera dalle ali foderate di satin e stringendo la mano agli amici, l'uno dopo l'altro. - Non sono mai stato cos\u00ec felice. Eppure mi sembra che sia l'unica cosa della quale per tutta la vita sono andato in cerca. L'eccitazione e la gioia gli coloravano il viso, facendolo sembrare di una straordinaria bellezza.", "- Spero che tu sia sempre felicissimo, Dorian, - disse Hallward;- ma non arrivo a perdonarti interamente per non avermi fatto sapere niente del tuo fidanzamento. A Harry l'hai fatto sapere. - E io non ti perdono di essere in ritardo per il pranzo interruppe Lord Henry, posando la mano sulla spalla del giovane e sorridendo nel parlare. - Su, sediamoci e vediamo che cosa vale il nuovo chef di qui, e poi ci racconterai come sono andate le cose. - In verit\u00e0 non c'\u00e8 gran che da raccontare - esclam\u00f2 Dorian, mentre si sedevano intorno alla piccola tavola rotonda. - Quello che \u00e8 accaduto \u00e8 semplicemente questo. Ieri sera, dopo averti lasciato, Harry, mi vestii, pranzai in quel piccolo ristorante italiano di Rupert Street che tu mi hai fatto conoscere e alle otto me ne andai al teatro. Sybil faceva Rosalinda. Naturalmente la messa in scena era tremenda, e Orlando era ridicolo; ma Sybil! Vorrei che l'aveste veduta. Quando venne fuori vestita da ragazzo era semplicemente meravigliosa.", "Portava un farsetto di velluto del colore della borraccina, con le maniche del colore del cinnamono, pantaloncini marroni coi legacci incrociati, un grazioso berretto verde con una penna di falco fermata da un gioiello e un mantello col cappuccio, foderato di rosso cupo. Aveva tutta la grazia delicata di quella figuretta di Tanagra che c'\u00e8 nel tuo studio, Basil. I capelli le incorniciavano il volto come foglie scure intorno a una rosa pallida. Quanto alla sua interpretazione, bene, la vedrete stasera. E' semplicemente un'artista nata. Seduto nel mio lurido palco ero assolutamente estasiato; mi ero dimenticato di essere a Londra e nel diciannovesimo secolo, ero lontano col mio amore in un bosco non mai visto da alcuno. Dopo la fine della rappresentazione andai a parlarle dietro le quinte. Mentre stavamo seduti insieme, nei suoi occhi apparve un'espressione che non vi avevo mai visto prima d'allora. Le mie labbra si mossero verso di lei e ci baciammo. Non posso descrivervi che cosa provai in quel momento.", "Mi sembr\u00f2 che tutta la mia vita si fosse concentrata fino a formare un punto perfetto di gioia color di rosa. Tremava tutta, scossa come un narciso bianco; poi cadde in ginocchio e mi baci\u00f2 le mani. So che non dovrei dirvi tutto questo, ma non posso farne a meno. Naturalmente il nostro fidanzamento \u00e8 segretissimo; lei non l'ha detto neanche a sua madre. Non so che cosa diranno i miei tutori. Lord Radley certo sar\u00e0 furibondo, ma non me ne importa niente. Mi manca meno di un anno per essere maggiorenne e allora potr\u00f2 fare quello che pi\u00f9 mi piace. Basil, non ho avuto ragione a prendere il mio amore nella poesia e a trovare la mia sposa nei drammi di Shakespeare? Quelle labbra alle quali Shakespeare ha insegnato a parlare mi hanno sussurrato nell'orecchio il loro segreto; le braccia di Rosalinda mi hanno abbracciato e Giulietta mi ha baciato sulla bocca. - S\u00ec, Dorian, penso che tu abbia avuto ragione - disse lentamente Hallward.", "- Oggi l'hai vista? - chiese Lord Henry. Dorian scosse il capo. - L'ho lasciata nella selva di Arden e la ritrover\u00f2 in un giardino di Verona. Lord Henry sorseggiava lo champagne con aria pensierosa. - In che momento preciso hai pronunciato la parola matrimonio? E lei che ti ha risposto? Forse te ne sei completamente dimenticato. - Caro Harry, non ho trattato la cosa come si tratta un affare commerciale e non ho fatto una domanda formale. Le ho detto che l'amavo e lei mi ha detto che non era degna di essere mia moglie. Non degna! Se per me il mondo intero \u00e8 un niente in confronto a lei! - Le donne sono mirabilmente pratiche - mormor\u00f2 Lord Henry, ben pi\u00f9 pratiche di noi. Nelle situazioni di questo genere noi spesso ci dimentichiamo di parlare di matrimonio, ma loro se ne ricordano sempre. Hallward gli mise una mano sul braccio. - Lascia andare, Harry. Hai detto una cosa che ha urtato Dorian.", "Lui non \u00e8 come gli altri uomini e non farebbe del male ad anima viva. La sua natura \u00e8 troppo bella. Lord Henry guard\u00f2 attraverso la tavola. - Dorian non si offender\u00e0 mai con me - rispose. - Se ho fatto quella domanda \u00e8 stato per la migliore delle ragioni: per l'unica ragione, in realt\u00e0, che scusi chi fa qualunque domanda: per pura curiosit\u00e0. La mia teoria \u00e8 che sono sempre le donne a chiedere la nostra mano e non noi a chiedere la mano delle donne, eccetto, si capisce, nella vita piccolo borghese; ma i piccoli borghesi non sono gente moderna. Dorian Gray rise, scuotendo la testa. - Harry, sei proprio incorreggibile, ma non importa. Non si pu\u00f2 andare in collera con te. Quando vedrai Sybil Vane ti renderai conto che l'uomo capace di farle del male sarebbe una belva, una belva senza cuore. Non riesco a capire come uno possa desiderare di coprire di vergogna quello che ama.", "Io amo Sybil Vane e voglio porla su un piedistallo d'oro; voglio vedere il mondo adorare la donna che \u00e8 mia. Che cos'\u00e8 il matrimonio? Un voto irrevocabile. Tu per questo te ne fai beffe; ma non farlo. Io desidero appunto pronunciare un voto irrevocabile. La sua fiducia mi rende fedele, la sua fede mi rende buono. Quando sono con lei deploro tutto quello che mi hai insegnato; essa fa di me un uomo completamente diverso da quello che tu conosci. Sono cambiato: e basta il tocco della mano di Sybil Vane a farmi dimenticare te e tutte le tue teorie erronee, affascinanti, velenose e deliziose. - E queste sarebbero...? - chiese Lord Henry, servendosi l'insalata. - Oh, le tue teorie sulla vita, le tue teorie sull'amore, le tue teorie sul piacere. Insomma tutte le tue teorie, Harry. - Il piacere \u00e8 l'unica cosa intorno alla quale valga la pena di avere una teoria - rispose lui con la sua lenta voce melodiosa.", "Ma ho paura di non avere il diritto di rivendicare la paternit\u00e0 della mia teoria: questa appartiene alla natura e non a me. Il piacere \u00e8 l'esame che ci fa passare la natura, il segno della sua approvazione. Quando siamo felici siamo sempre buoni, ma quando siamo buoni non siamo sempre felici. - Ah, ma che cosa intendi per essere buono? - chiese Basil Hallward. - S\u00ec - gli fece eco Dorian, appoggiandosi alla spalliera della sedia e guardando Lord Henry al di sopra dei grappoli pesanti di giaggioli dalle labbra purpuree posti al centro della tavola, che cosa intendi per buono, Harry? - Essere buono significa essere in armonia con se stesso replic\u00f2 questi, toccando con le dita pallide e affusolate il gambo esile del suo bicchiere. - La dissonanza consiste nell'essere costretti ad essere in armonia con gli altri. La nostra propria vita, ecco ci\u00f2 che conta, quanto alle vite del nostro prossimo, se vogliamo fare i saccenti o i puritani possiamo sbandierare le nostre concezioni morali sul loro conto, ma in realt\u00e0 non ci riguardano.", "Inoltre, \u00e8 l'individualismo che si propone lo scopo pi\u00f9 alto. La morale moderna consiste nell'accettare le norme della nostra epoca; io penso che per qualunque uomo colto accettare le norme della sua epoca rappresenti una forma della pi\u00f9 grossolana immoralit\u00e0. - Per\u00f2, Harry, chi vive soltanto per se stesso paga indubbiamente un prezzo tremendo - sugger\u00ec il pittore. - S\u00ec, oggi tutto si paga troppo caro. Penso che la vera tragedia dei poveri consista nel fatto che l'unica cosa che possono permettersi \u00e8 l'abnegazione. I bei peccati, come le belle cose, costituiscono un privilegio dei ricchi. - Non si paga soltanto in denaro. - E in che altro modo, Basil? - Oh, in rimorso, penso, in sofferenza, in... insomma, nell'aver coscienza della propria degradazione. Lord Henry scosse le spalle. - Mio caro amico, l'arte medievale \u00e8 deliziosa, ma le emozioni medievali sono anacronistiche. Naturalmente si pu\u00f2 farne uso nella letteratura; ma le sole cose che si possono usare nella letteratura sono quelle che non usiamo nella realt\u00e0.", "Credimi, non c'\u00e8 uomo civilizzato che si penta mai di un piacere, come non c'\u00e8 uomo non civilizzato che sappia mai che cosa sia il piacere. - Io lo so, che cosa \u00e8 il piacere - esclam\u00f2 Dorian Gray. Consiste nell'adorare una persona. - Certo, \u00e8 meglio questo che essere adorati - rispose lui, giocando con la frutta. - Essere adorati \u00e8 un fastidio. Le donne ci trattano esattamente come l'umanit\u00e0 tratta i suoi dei: ci adorano e non fanno che infastidirci perch\u00e9 facciamo qualche cosa per loro. - Io direi che qualunque cosa ci chiedano, esse ce l'hanno donata per prime - mormor\u00f2 il giovane con gravit\u00e0. - Sono loro che creano l'amore nella nostra natura e hanno quindi il diritto di chiedercelo in restituzione. - Verissimo, Dorian - esclam\u00f2 Hallward. - Non c'\u00e8 niente che sia verissimo - disse Lord Henry. - Questo per\u00f2 \u00e8 verissimo - interruppe Dorian. - Devi pure ammettere, Harry, che le donne donano all'uomo l'oro pi\u00f9 puro della loro vita.", "- Pu\u00f2 darsi - sospir\u00f2 l'altro, - ma poi invariabilmente lo rivogliono cambiato in spiccioli, e questo \u00e8 il guaio. Le donne, come disse una volta un Francese di spirito, ci ispirano il desiderio di fare dei capolavori e ci impediscono sempre di eseguirli. - Harry, sei tremendo ! Non so perch\u00e9 ti voglio tanto bene. - Tu mi vorrai sempre bene, Dorian - replic\u00f2 lui. - Prendete il caff\u00e8, voialtri? Cameriere, caff\u00e8, fine champagne e sigarette. No, le sigarette non importa, ne ho. Basil, non posso permetterti di fumare il sigaro. La sigaretta \u00e8 il tipo perfetto del perfetto piacere: \u00e8 deliziosa e ci lascia insoddisfatti. Che si potrebbe desiderare di pi\u00f9? S\u00ec, Dorian, tu mi vorrai sempre bene. Per te io rappresento tutti i peccati che non hai avuto il coraggio di commettere. - Quante sciocchezze dici, Harry! - esclam\u00f2 il ragazzo, accendendo la sigaretta a un drago d'argento dalla cui bocca usciva una fiammella, che il cameriere aveva messo in tavola.", "Andiamo al teatro. Quando Sybil apparir\u00e0 sulla scena tu avrai un nuovo ideale di vita. Rappresenter\u00e0 per te qualcosa che non hai mai conosciuto. - Ho conosciuto tutto - disse Lord Henry, con un'espressione di stanchezza negli occhi - ma sono sempre pronto per un'esperienza nuova. Temo per\u00f2 che non esista una simile cosa, almeno per me; comunque, pu\u00f2 darsi che la tua meravigliosa fanciulla mi dia un fremito. Il teatro mi piace: \u00e8 tanto pi\u00f9 vero della vita. Andiamo, Dorian, tu vieni con me. Mi dispiace Basil, ma nel \"brougham\" c'\u00e8 posto soltanto per due; bisogner\u00e0 che tu venga dietro con una vettura di piazza. Si alzarono e indossarono i pastrani, bevendo il caff\u00e8 in piedi. Il pittore era taciturno e preoccupato. Aveva il cuore oppresso dalla tristezza; non riusciva ad adattarsi all'idea di quel matrimonio, eppure gli sembrava una cosa migliore di tante altre che avrebbero potuto accadere. Dopo qualche minuto scesero le scale tutti insieme. Egli fece la strada da solo, com'era convenuto, e durante tutto il tempo pot\u00e9 vedere davanti a s\u00e9 i lumi vivaci del piccolo \"brougham\".", "Si sent\u00ec prendere da uno strano senso di perdita; ebbe la sensazione che Dorian Gray non sarebbe mai pi\u00f9 stato per lui tutto quello che era stato in passato. La vita si era frapposta tra loro... Gli occhi gli si offuscarono e fu come se davanti a lui le strade affollate e illuminate si annebbiassero. Quando la vettura si ferm\u00f2 davanti al teatro gli sembrava di essere invecchiato di parecchi anni. Capitolo settimo Quella sera, chi sa perch\u00e9, la sala era affollata e il grasso impresario ebreo che li ricevette alla porta era tutto raggiante d'un sorriso tremulo e untuoso. Li guid\u00f2 fino al loro palco con una specie di umilt\u00e0 pomposa, agitando le grasse mani ingioiellate e parlando a voce altissima. Dorian Gray lo detestava pi\u00f9 del solito. Gli sembrava di essere venuto a trovare Miranda e di essere stato ricevuto da Calibano. Lord Henry, invece, sentiva una certa simpatia per lui, o almeno cos\u00ec disse, e insist\u00e9 per stringergli la mano, assicurandolo che era fiero di fare la conoscenza di un uomo che aveva scoperto un autentico genio e che aveva fatto fallimento per un poeta.", "Hallward si divertiva a guardare le facce in platea. Il caldo era terribilmente opprimente e l'enorme lampadario fiammeggiava come una dalia mostruosa che avesse i petali di fuoco giallo. I giovanotti del loggione si erano tolti giacche e panciotti e li avevano appesi alla ringhiera. Si parlavano l'un l'altro attraverso il teatro e dividevano le arance con le ragazze sgargianti sedute vicino a loro. In platea certe donne ridevano con voci orribilmente stridule e stonate. Dal bar arrivava il rumore di tappi che saltavano. - In che razza di posto sei andato a trovare la tua divinit\u00e0! disse Lord Henry. - S\u00ec - rispose Dorian Gray, - \u00e8 qui che l'ho trovata, lei che \u00e8 pi\u00f9 divina di qualunque creatura vivente. Quando reciter\u00e0 dimenticherete ogni cosa. Quando \u00e8 in scena, questi individui volgari, rozzi, con le loro facce ruvide e i loro gesti brutali, diventano tutti diversi. Tacciono e guardano lei; piangono e ridono obbedendo al volere di lei. Lei li rende sensibili come violini, li spiritualizza, e si ha la sensazione che loro e noi siamo della stessa carne e dello stesso sangue.", "- Della stessa carne e dello stesso sangue! Oh, speriamo di no!- esclam\u00f2 Lord Henry che stava esaminando col binocolo il pubblico del loggione. - Non gli badare, Dorian - disse il pittore. - Capisco quello che vuoi dire e credo in questa fanciulla. Una creatura amata da te deve essere meravigliosa; e una fanciulla capace di produrre l'effetto che hai descritto deve essere fine e nobile. Spiritualizzare la propria epoca \u00e8 un'impresa che vale la pena di tentare. Se questa fanciulla pu\u00f2 dare un'anima a chi \u00e8 vissuto senza averla, se pu\u00f2 creare il senso della bellezza in gente la cui vita \u00e8 stata sordida e brutta, se riesce a spogliarli del loro egoismo e a consegnare loro qualche lacrima per dolori che non sono loro, \u00e8 degna di tutta la tua adorazione, \u00e8 degna dell'adorazione del mondo. Fai benissimo a sposarla. All'inizio non pensavo cos\u00ec, ma ora lo ammetto. Gli Dei hanno creato Sybil Vane per te; senza di lei saresti stato incompleto.", "- Grazie, Basil - rispose Dorian Gray, stringendogli la mano. Sapevo che mi avresti capito. Harry \u00e8 cos\u00ec cinico che mi spaventa. Ma ecco l'orchestra; \u00e8 spaventosa, ma dura solo cinque minuti circa. Poi si alza il sipario e tu vedrai la fanciulla alla quale sto per dare tutta la mia vita, alla quale ho dato quanto c'\u00e8 di meglio in me. Un quarto d'ora dopo, tra un fragore straordinario di applausi, Sybil Vane entr\u00f2 in scena. S\u00ec, a guardarla era certamente graziosa; una delle pi\u00f9 graziose creature, pens\u00f2 Lord Henry, che lui avesse mai visto. Nella sua grazia timida, nei suoi grandi occhi smarriti aveva qualcosa di una cerbiatta. Nel guardare la sala affollata, entusiasta, le sal\u00ec alle guance un lieve rossore, simile all'ombra di una rosa in uno specchio d'argento. Fece qualche passo indietro e le sue labbra sembrarono tremare. Basil Hallward scatt\u00f2 in piedi e cominci\u00f2 ad applaudire; Dorian Gray sedeva immobile, fissandola, quasi rapito in sogno; Lord Henry la osservava attraverso il binocolo e mormorava: Deliziosa, deliziosa!", "La scena rappresentava l'atrio della casa dei Capuleti e Romeo, in vesti da pellegrino, era entrato, in compagnia di Mercuzio e degli altri suoi amici. L'orchestra, per quello che valeva, suon\u00f2 qualche battuta di musica e la danza ebbe inizio. Attraverso la folla di attori goffi e mal vestiti, Sybil Vane si muoveva come una creatura venuta da un mondo superiore. Il suo corpo ondeggiava nel danzare come una pianta ondeggia nell'acqua. Le curve del suo collo erano le curve candide di un giglio e le sue mani sembravano fatte di fresco avorio. Per\u00f2 sembrava stranamente assente. Quando i suoi occhi si posarono su Romeo non manifest\u00f2 nessun segno di gioia. Le poche parole che aveva da dire Buon pellegrin, la mano hai calunniato che sua divozion dimostra in questo: anche una santa un tal tatto ha accettato da un pellegrin, se il tatto \u00e8 un bacio onesto e il breve dialogo che segue furono detti in un modo assolutamente artificioso.", "La voce era squisita, ma completamente falsa dal punto di vista del tono; non aveva il colorito giusto, toglieva ai versi ogni vita, rendeva irreale la passione. Guardandola, Dorian Gray impallidiva. Era imbarazzato e ansioso. Nessuno dei due suoi amici osava dirgli una parola; trovavano Sybil priva di ogni capacit\u00e0 e si sentivano terribilmente delusi. Sapevano per\u00f2 che quello che d\u00e0 la misura di ogni Giulietta \u00e8 la scena del balcone del secondo atto. Se falliva in quella voleva dire che non c'era niente in lei. Quando lei apparve nel chiarore lunare il suo aspetto era innegabilmente delizioso; ma la sua teatralit\u00e0 era intollerabile e and\u00f2 progressivamente aggravandosi. Il bel passo Tu sai che sul mio volto sta la maschera della notte, altrimenti ben vedresti di un verginal rossor tingersi tutte le mie guance, s'io penso alle parole che questa notte mi hai sentito dire fu declamato con la penosa precisione di una scolaretta che abbia imparato a recitare da un maestro di dizione di second'ordine.", "Quando si pieg\u00f2 sul balcone e arriv\u00f2 a quei versi meravigliosi E allora non giurar. Sebben tu sia ogni mia gioia, non potrei gustare tutte le gioie dell'incontro nostro di stanotte. Fu troppo impreveduto, troppo rapido, troppo all'improvviso troppo simile al lampo, che scompare prima che possa dirsi: \"ecco risplende\". Mio dolce, buona notte. Questo nostro bocciuol d'amore maturato al soffio della notte d'estate, potr\u00e0 aprirsi in mirabile fiore, nell'incontro nostro prossimo. Pronunci\u00f2 le parole come se per lei non avessero avuto nessun senso. Non si trattava di nervosismo; anzi, lungi dall'essere nervosa, aveva un controllo assoluto di se stessa. Si trattava semplicemente di arte scadente; un fallimento completo. Perfino il pubblico volgare e incolto della platea e del loggione smise di interessarsi allo spettacolo, divent\u00f2 irrequieto e cominci\u00f2 a parlare ad alta voce e a fischiare. L'impresario, dritto in fondo all'anfiteatro, pestava i piedi e bestemmiava dalla rabbia. L'unica imperturbabile era la ragazza. Alla fine del secondo atto ci fu una bufera di fischi e Lord Henry si alz\u00f2 e si infil\u00f2 il pastrano.", "- Dorian, \u00e8 bellissima - disse, - ma non sa recitare. Andiamo. - Io resto fino alla fine - rispose il ragazzo, con voce dura e amara. - Mi dispiace infinitamente di averti fatto perdere una serata, Harry. Chiedo scusa a tutti e due. - Caro Dorian, penso che la signorina Vane debba sentirsi male interruppe Hallward. - Verremo qualche altra sera. - Vorrei che si sentisse male - replic\u00f2 lui. - Ma a me sembra che si tratti semplicemente d'insensibilit\u00e0 e di freddezza. E' completamente cambiata. Ieri sera era una grande artista; stasera non \u00e8 che un'attrice volgare e mediocre. - Non parlare cos\u00ec di colei che ami, Dorian. L'amore \u00e8 una cosa ben pi\u00f9 meravigliosa dell'arte. - L'una e l'altro sono soltanto forme di imitazione - osserv\u00f2 Lord Henry. - Ma andiamo via. Dorian, non devi restare qui. Assistere a una brutta rappresentazione nuoce al morale. E poi, non credo che vorrai che tua moglie reciti; e allora che importa se recita Giulietta come una pupattola di legno?", "E' molto carina; e se della vita sa tanto poco quanto di arte drammatica, sar\u00e0 un'esperienza deliziosa. Non ci sono che due categorie di persone veramente affascinanti, quelle che sanno assolutamente tutto e quelle che non sanno assolutamente niente. Buon Dio, figliuolo, non fare quella faccia tragica! Il segreto per rimanere giovani \u00e8 di non avere emozioni che facciano imbruttire. Vieni al circolo con Basil e con me; fumeremo una sigaretta e faremo un brindisi alla bellezza di Sybil Vane. E' bella: che vuoi di pi\u00f9? - Vattene, Harry - grid\u00f2 il ragazzo. - Basil, devi andare via. Non vi accorgete che mi si spezza il cuore? - Lacrime cocenti gli salivano agli occhi; le labbra gli tremavano. Corse in fondo al palco, si appoggi\u00f2 al muro e si prese il viso tra le mani. - Andiamo, Basil - disse Lord Henry, con una strana tenerezza nella voce. I due uscirono insieme. Pochi minuti dopo, le luci della ribalta si accesero e il sipario si alz\u00f2 per il terzo atto.", "Dorian Gray torn\u00f2 a sedersi, pallido, altezzoso, indifferente. Il dramma si trascin\u00f2; sembrava che non dovesse arrivare mai alla fine. Met\u00e0 del pubblico usc\u00ec ridendo e facendo un gran fracasso con le scarpe pesanti. La rappresentazione era un fiasco completo. L'ultimo atto fu recitato davanti a una sala quasi vuota. Il sipario cal\u00f2 tra le risate e i brontolii. Non appena fu finito Dorian Gray si precipit\u00f2 dietro le quinte, nel ridotto. La fanciulla stava in piedi, sola, e aveva sul viso un'espressione di trionfo; era come circonfusa di un alone luminoso. Le labbra semiaperte sorridevano a un segreto noto soltanto a loro. Lo guard\u00f2 mentre entrava, e sul suo volto si dipinse una gioia infinita. - Come ho recitato male stasera, Dorian! - grid\u00f2. - Orribilmente!- rispose lui, fissandola stupefatto. Orribilmente! E' stata una cosa tremenda. Ti senti male? Non hai idea di che cosa era; non hai idea di quello che ho sofferto. La fanciulla sorrise. - Dorian - rispose, soffermandosi nel pronunciare quel nome, con una prolungata musicalit\u00e0 nella voce, come se ai rossi petali della sua bocca fosse stato pi\u00f9 dolce del miele - Dorian, avresti dovuto capire.", "Ma ora capisci, non \u00e8 vero? - Capire che cosa? - chiese lui furibondo. - Perch\u00e9 stasera sono stata cos\u00ec scadente; perch\u00e9 sar\u00f2 sempre scadente; perch\u00e9 non sar\u00f2 mai pi\u00f9 capace di recitare bene Egli scroll\u00f2 le spalle. - Credo che tu non ti senta bene. Quando non stai bene non dovresti recitare; ti rendi ridicola. I miei amici erano seccati; io ero seccato. Sembr\u00f2 che non lo sentisse. La gioia la trasfigurava; era in preda a un'estasi di felicit\u00e0. - Dorian, Dorian - grid\u00f2, - prima che ti conoscessi il teatro era l'unica realt\u00e0 della mia vita. Vivevo soltanto al teatro; pensavo che tutto fosse vero. Una sera ero Rosalinda, un'altra Porzia; la gioia di Beatrice era la mia gioia, i dolori di Cordelia erano i miei dolori. Credevo in tutto. Gli individui volgari che recitavano con me mi sembravano divini; gli scenari dipinti erano il mio mondo. Non conoscevo che ombre e le credevo realt\u00e0. Tu sei venuto, oh, amore mio caro, e hai liberato dal carcere la mia anima.", "Mi hai insegnato che cosa sia la realt\u00e0. Stasera, per la prima volta in vita mia, ho scoperto tutta la superficialit\u00e0, la falsit\u00e0, la stupidit\u00e0 del vuoto spettacolo al quale avevo sempre preso parte. Stasera per la prima volta mi sono resa conto che Romeo era schifoso, vecchio, truccato, che il chiaro di luna nel giardino era finto, che lo scenario era volgare e che le parole che dovevo pronunciare erano irreali, non erano le mie parole, non erano quelle che avrei voluto dire. Tu mi avevi portato qualche cosa di pi\u00f9 alto, qualche cosa di cui tutta l'arte non \u00e8 che un riflesso; tu mi avevi fatto capire che cosa sia veramente l'amore. Amore mio, amore mio, Principe Azzurro, Principe della Vita, sono stanca di ombre. Tu sei per me molto di pi\u00f9 di quanto possa essere tutta l'arte. Che m'importano le marionette del dramma? Stasera quando sono entrata in scena non riuscivo a capire come mai tutto se ne fosse andato da me.", "Credevo che sarei stata meravigliosa e mi sono accorta di non essere buona a niente. D'improvviso nella mia anima \u00e8 balenato il significato di tutto questo, e il saperlo era per me una delizia. Li ho sentiti fischiare e ho sorriso: che mai poteva capire quella gente di un amore come il nostro? Portami via, Dorian. Portami via con te, in qualche posto dove possiamo essere soli. Odio il palcoscenico. Potevo simulare una passione che non provavo, ma non posso simulare una passione che mi brucia come il fuoco. Oh, Dorian, capisci ora che cosa significa? Recitare una parte d'innamorata, anche se potessi farlo, sarebbe per me una profanazione. Tu me l'hai fatto vedere. Egli si lasci\u00f2 cadere sul divano, girando il viso da un'altra parte. - Hai ucciso il mio amore - disse con voce sorda. Sybil lo guard\u00f2 meravigliata, ridendo. Egli non disse altro. Allora lei gli si avvicin\u00f2 e gli accarezz\u00f2 i capelli colle sue piccole dita.", "Si inginocchi\u00f2 portandosi alle labbra le mani di lui; egli le ritrasse e fu colto da un brivido; poi balz\u00f2 in piedi e si avvi\u00f2 verso la porta. - S\u00ec - grid\u00f2 - hai ucciso il mio amore. Finora svegliavi la mia immaginazione, ora non svegli pi\u00f9 neppure la mia curiosit\u00e0; non produci semplicemente nessun effetto. Ti amavo perch\u00e9 eri meravigliosa, perch\u00e9 possedevi genio e intelligenza, perch\u00e9 traducevi in realt\u00e0 i sogni dei grandi poeti e davi forma e sostanza ai fantasmi dell'arte. Hai gettato via tutto questo. Sei superficiale e stupida. Mio Dio! che pazzo dovevo essere per amarti! che sciocco sono stato! Ora per me non sei pi\u00f9 niente; non voglio pi\u00f9 pensare a te, non voglio pronunciare mai pi\u00f9 il tuo nome. Tu non sai quello che eri per me, una volta. S\u00ec, una volta... oh, non posso nemmeno pensarci! Vorrei non averti mai vista. Hai rovinato il romanzo della mia vita. Come devi conoscere poco l'amore, se lo accusi di rovinare la tua arte!", "Senza l'arte non sei niente. Ti avrei resa famosa, splendida, magnifica; il mondo ti avrebbe adorato e tu avresti portato il mio nome. Ora che cosa sei? Un'attrice di terz'ordine con un bel visino. La fanciulla sbianc\u00f2 in volto, tremando; giungeva le mani e sembrava che la voce le si gelasse in gola. Mormor\u00f2: - Non parli mica sul serio, Dorian? Stai recitando una commedia. - Recitare? Lo lascio fare a te, che lo fai tanto bene - rispose lui amaro. La fanciulla si alz\u00f2 in piedi e gli si avvicin\u00f2, attraversando la stanza, con la pi\u00f9 nera infelicit\u00e0 dipinta sul volto. Gli mise la mano sul braccio, guardandolo negli occhi. Lui la respinse, gridando: - Non mi toccare! Un gemito soffocato le sfugg\u00ec. Si gett\u00f2 ai suoi piedi e vi rimase, simile a un fiore calpestato. - Dorian, Dorian, non mi lasciare! - mormor\u00f2. - Mi dispiace tanto di non aver recitato bene, ma pensavo a te tutto il tempo.", "Ma prover\u00f2; ti giuro che prover\u00f2. E' stato cos\u00ec improvviso, il mio amore per te; credo che non lo avrei mai saputo se tu non mi avessi baciato, se non ci fossimo baciati. Baciami ancora, amore mio. Non te ne andare da me. Mio fratello... no, non importa, non parlava sul serio; era uno scherzo... Ma tu, non puoi perdonarmi per stasera? Lavorer\u00f2 tanto, mi sforzer\u00f2 di migliorare. Non essere crudele con me perch\u00e9 ti amo pi\u00f9 di ogni cosa al mondo. Dopo tutto, una volta sola non ti sono piaciuta. Per\u00f2 hai ragione, Dorian; avrei dovuto dimostrarmi pi\u00f9 artista. Sono stata una sciocca, ma non ho potuto fare diversamente. Oh, non mi lasciare, non mi lasciare! Un accesso di singhiozzi appassionati la soffoc\u00f2. Si raggomitolava per terra come una creatura ferita e Dorian Gray la guardava dall'alto coi suoi begli occhi, e le sue labbra finemente disegnate si atteggiavano a un supremo disprezzo. Le emozioni di quelli che non amiamo pi\u00f9 hanno sempre qualcosa di ridicolo.", "Sybil Vane gli sembrava scioccamente melodrammatica; le sue lacrime e i suoi singhiozzi gli urtavano i nervi. Finalmente, con quella sua voce tranquilla e chiara disse: - Me ne vado. Non voglio offenderti, ma non ti posso pi\u00f9 vedere. Mi hai deluso. Lei piangeva silenziosamente. Non rispose, ma gli strisci\u00f2 pi\u00f9 vicina, tendendo le piccole mani alla cieca quasi a cercarlo. Egli gir\u00f2 sui tacchi, usc\u00ec dalla stanza e poco dopo era fuori del teatro. Camminava senza sapere dove andasse. Si ricord\u00f2 di aver vagato per strade mal illuminate, di essere passato davanti a portoni lugubri e scuri e a case dall'aspetto sinistro. Qualche donna lo chiam\u00f2, con voce rauca e risate volgari; gli passarono accanto degli ubriachi che bestemmiavano e parlavano da soli, simili a scimmioni mostruosi. Vide ragazzi grotteschi accovacciati sugli scalini delle porte e sent\u00ec grida e bestemmie giungere da cortili bui. Spuntava l'alba quando si trov\u00f2 nei pressi di Covent Garden. L'oscurit\u00e0 si andava dileguando e il cielo, costellato di luci incerte, si incurvava in una perla perfetta.", "Per la strada lucida e sgombra passavano lentamente enormi carri pieni di gigli oscillanti. L'aria era impregnata dal profumo dei fiori e sulla sua sofferenza la bellezza di questi agiva come un sedativo. Li segu\u00ec all'interno del mercato e rimase a guardare gli uomini intenti a scaricare i carri. Un carrettiere in blusa bianca gli offr\u00ec delle ciliegie: lo ringrazi\u00f2, sorpreso che l'altro rifiutasse di accettare denaro, e cominci\u00f2 a mangiarle distrattamente. Erano state colte a mezzanotte e la frescura lunare le aveva penetrate. Una lunga fila di ragazzi che portavano cesti di tulipani striati e di rose gialle e rosse sfil\u00f2 davanti a lui, incamminandosi attraverso gli enormi mucchi di legumi, verdi come la giada. Un gruppo di ragazze infangate, senza niente in testa, oziava sotto il portico dai pilastri grigi sbiancati dal sole, in attesa della fine dell'asta; altre si affollavano intorno alla porta girevole del caff\u00e8 sulla piazza. Alcuni carrettieri dormivano distesi su mucchi di sacchi. Tutt'intorno saltellavano i piccioni dal collo iridescente e dai piedi rosati, beccando i semi.", "Dopo un po' chiam\u00f2 una vettura di piazza e si fece portare a casa. Si ferm\u00f2 per qualche minuto sulla soglia, guardando la piazza silenziosa, con le sue finestre cieche, ermeticamente chiuse, e le sue persiane che sembravano fissarlo. Ora il cielo si era fatto di opale puro e contro di esso luccicavano come argento i tetti delle case. Da un camino di fronte saliva un sottile filo di fumo, attorcigliandosi come un nastro violaceo nell'aria color madreperla. Nella grande lanterna veneziana dorata, residuo di qualche barca dogale, che pendeva dal soffitto del grande atrio dai pannelli di quercia, bruciavano ancora le luci di tre fiammelle tremolanti: sembravano sottili petali azzurri di fiamma, bordati di fuoco bianco. Le spense e, gettando sulla tavola il cappello e il soprabito, si diresse attraverso la biblioteca verso la porta della camera da letto, una grande stanza ottagonale a pian terreno che lui, nel suo recente bisogno di lusso, aveva finito proprio allora di arredare, appendendovi certe curiose tappezzerie del Rinascimento trovate in una soffitta fuori uso di Selby Royal dove stavano ammucchiate.", "Girando la maniglia della porta gli occhi gli caddero sul suo ritratto dipinto da Basil Hallward. La sorpresa gli fece fare un salto all'indietro; quindi entr\u00f2 in camera con un'aria alquanto perplessa. Dopo essersi tolto il fiore dall'occhiello sembr\u00f2 esitare; finalmente torn\u00f2 indietro, and\u00f2 verso il ritratto e lo esamin\u00f2. Nella debole luce attenuata che riusciva a filtrare attraverso le tende di seta color crema, il volto gli sembrava leggermente cambiato. L'espressione pareva diversa; si sarebbe detto che nella bocca ci fosse una sfumatura di crudelt\u00e0. Era indubbiamente una strana cosa. Si gir\u00f2, and\u00f2 alla finestra e tir\u00f2 su la persiana. Il chiarore dell'alba inond\u00f2 la stanza e spazz\u00f2 via le ombre fantastiche, ricacciandole negli angoli oscuri, dove si fermarono rabbrividendo; ma l'espressione strana che aveva osservato nel volto del ritratto sembrava che ci fosse ancora, anzi, che si fosse ulteriormente intensificata. La luce vivida e palpitante del sole gli mostrava intorno alla bocca le linee crudeli, con la stessa chiarezza che se si fosse guardato allo specchio dopo aver commesso qualcosa di tremendo.", "Ebbe un sussulto e, preso dalla tavola uno specchio ovale incorniciato di amorini d'avorio, uno dei molti regali di Lord Henry, guard\u00f2 in fretta dentro le sue lucide profondit\u00e0. Nessuna linea di quel genere alterava le sue labbra rosse. Che cosa significava? Si stropicci\u00f2 gli occhi, si avvicin\u00f2 al quadro e lo esamin\u00f2 un'altra volta. Guardando la pittura non vi vide nessun segno di alterazione; eppure non c'era dubbio che l'intera espressione era cambiata. Non era pura immaginazione; era una cosa di una terribile evidenza. Si lasci\u00f2 cadere su una sedia e inizi\u00f2 a riflettere. D'improvviso gli balen\u00f2 alla mente quello che aveva detto nello studio di Basil Hallward, il giorno in cui il ritratto era stato finito. S\u00ec, lo ricordava perfettamente. Aveva espresso il desiderio pazzesco di poter restare giovane e che invecchiasse il ritratto; che la sua bellezza rimanesse immacolata e la faccia sulla tela portasse il peso delle sue passioni e dei suoi peccati; che le linee della sofferenza e del pensiero solcassero l'immagine dipinta ed egli potesse conservare integra in tutto il suo fiore la grazia delicata dell'adolescenza, della quale aveva acquistato coscienza in quel momento.", "Il suo voto poteva forse essere stato appagato? Cose di questo genere erano impossibili; il solo pensarle sembrava mostruoso; eppure il ritratto gli stava di fronte con quella sfumatura di crudelt\u00e0 nella bocca. Crudelt\u00e0? Era forse stato crudele? La colpa era della ragazza, non sua. L'aveva sognata come una grande artista, le aveva dato il suo amore perch\u00e9 l'aveva creduta grande, e lei lo aveva deluso, era stata superficiale e indegna. Tuttavia, nel ripensarla stesa ai suoi piedi, che singhiozzava come una bambina, lo prese un senso di infinito rammarico. Gli torn\u00f2 alla mente con quale indifferenza l'aveva guardata. Perch\u00e9 mai era fatto cos\u00ec? Perch\u00e9 mai gli era stata data un'anima simile? Anche lui per\u00f2 aveva sofferto. Durante le tre ore tremende che era durata la rappresentazione aveva vissuto secoli di sofferenza, eternit\u00e0 di torture. La sua vita valeva quanto quella di lei; lei lo aveva quasi distrutto per un momento, anche se lui l'aveva ferita per sempre. E poi le donne sono pi\u00f9 adatte degli uomini a sopportare la sofferenza; vivono delle proprie emozioni, pensano soltanto alle proprie emozioni.", "Quando prendono un amante lo fanno solo per avere qualcuno con il quale possono avere delle scene: l'aveva detto Lord Henry, e Lord Henry conosceva le donne. Perch\u00e9 inquietarsi a proposito di Sybil Vane? Lei ormai non era pi\u00f9 niente per lui. Ma il ritratto? che dire di questo? Possedeva il segreto della sua vita e raccontava la sua storia. Gli aveva insegnato l'amore per la propria bellezza; ora gli avrebbe forse insegnato l'odio contro la propria anima? Avrebbe mai potuto tornare a guardarlo? No, era soltanto un'illusione dei suoi sensi sconvolti. L'orribile notte che aveva passato si era lasciata dietro dei fantasmi. Sul suo cervello era caduta improvvisamente quella piccola goccia scarlatta che fa impazzire un uomo. Il ritratto non era cambiato; il solo pensarlo era follia. Tuttavia questo lo guardava, con la sua bella faccia sciupata e il suo sorriso crudele. Nella luce del sole mattutino i suoi capelli chiari brillavano, gli occhi azzurri incontravano i suoi. Fu preso da un senso d'infinita piet\u00e0, non tanto di se stesso, quanto dell'immagine dipinta di se stesso.", "Questa gi\u00e0 si era alterata e si sarebbe alterata ancora. L'oro sarebbe appassito, trasformandosi in grigio; le rose rosse e bianche sarebbero morte. Per ogni peccato commesso da lui una macchia ne avrebbe sporcato e deturpato la bellezza. Ma egli non avrebbe peccato. Il ritratto, mutato o immutato, avrebbe costituito per lui l'emblema visibile della coscienza. Avrebbe resistito alle tentazioni; non avrebbe pi\u00f9 visto Lord Henry, o, almeno, non avrebbe pi\u00f9 dato ascolto a quelle teorie sottili e velenose che per la prima volta, nel giardino di Basil Hallward, avevano fatto nascere in lui la passione delle cose impossibili. Sarebbe tornato da Sybil Vane, le avrebbe chiesto perdono, l'avrebbe sposata, avrebbe cercato di tornare ad amarla. S\u00ec, questo era il suo dovere. Lei doveva aver sofferto pi\u00f9 di lui. Povera creatura! Era stato crudele ed egoista con lei. Il fascino che lei aveva esercitato sul suo animo sarebbe risorto; sarebbero stati felici insieme e con lei la sua vita sarebbe stata bella e pura.", "Si alz\u00f2 dalla sedia e spieg\u00f2 un grande paravento davanti al ritratto, rabbrividendo nel guardarlo. - Orribile! - mormor\u00f2 a se stesso, andando alla finestra e aprendola. Usc\u00ec fuori sull'erba e tir\u00f2 un respiro profondo. L'aria fresca del mattino sembr\u00f2 dissipare tutte le sue oscure passioni. Pensava soltanto a Sybil, gli torn\u00f2 una specie di eco indistinta del suo amore e ripet\u00e9 pi\u00f9 volte il nome di lei. Gli uccellini che cantavano nel giardino umido di rugiada sembravano parlare di lei ai fiori. Capitolo ottavo Quando si svegli\u00f2 mezzogiorno era passato da un pezzo. Il suo domestico era entrato pi\u00f9 volte in camera, in punta di piedi, per vedere se si muoveva, chiedendosi per quale motivo il suo giovane padrone dormisse cos\u00ec a lungo. Finalmente il suo campanello squill\u00f2 e Victor entr\u00f2 pian piano, portando una tazza di t\u00e8 e un mucchietto di lettere su un piccolo vassoio di S\u00e8vres antico, e tir\u00f2 le tende di satin oliva bordate di turchino che pendevano davanti alle tre finestre.", "- Monsieur ha dormito bene stamani - disse sorridendo. - Che ore sono, Victor? - chiede Dorian Gray, assonnato. - L'una e un quarto, Monsieur. Com'era tardi! Si tir\u00f2 su a sedere e dopo aver sorseggiato un po' di t\u00e8 guard\u00f2 le lettere ad una ad una. Ce n'era una di Lord Henry, portata a mano quella mattina stessa. Esit\u00f2 un momento, poi la mise da parte e apr\u00ec distrattamente le altre. Contenevano la solita collezione di biglietti, di inviti a pranzo o ad esposizioni private, di programmi di concerti di beneficenza e via dicendo, che durante la stagione piovono ogni mattina sui giovanotti del bel mondo. C'era un conto piuttosto grosso, per un servizio da toilette Louis Quinze d'argento cesellato, che non aveva ancora avuto il coraggio di mandare ai suoi tutori, i quali, gente all'antica, non si rendevano conto che viviamo in un'epoca nella quale le cose non necessarie costituiscono le nostre sole necessit\u00e0; e c'erano molte comunicazioni, scritte in forma molto cortese, di usurai di Jermyn Street che offrivano di anticipare qualunque somma di denaro, in qualunque momento e a un tasso di interesse pi\u00f9 che ragionevole.", "Dopo una decina di minuti si alz\u00f2, indoss\u00f2 una complicata veste da camera di lana del Kashmir ricamata in seta e pass\u00f2 nella stanza da bagno, con il pavimento d'onice. Dopo il lungo sonno l'acqua ghiacciata lo rinfresc\u00f2. Sembrava che avesse dimenticato tutto ci\u00f2 che gli era capitato; ebbe un paio di volte la sensazione vaga di aver preso parte a una strana tragedia, ma la cosa aveva tutta l'irrealt\u00e0 del sogno. Dopo essersi vestito pass\u00f2 in biblioteca e si sedette davanti a una leggera colazione alla francese, apparecchiata su un tavolino rotondo vicino alla finestra aperta. Era una giornata incantevole e l'aria calda sembrava impregnata di spezie. Un'ape entr\u00f2 a volo, ronzando intorno al vaso turchino che gli stava davanti, pieno di rose di un giallo sulfureo. Si sentiva perfettamente felice. A un tratto l'occhio gli cadde sul paravento che aveva posto davanti al ritratto. Sussult\u00f2. - Troppo freddo per Monsieur? - chiese il servitore, mettendo in tavola una frittata.", "- Chiudo la finestra? Dorian scosse il capo. - Non ho freddo - mormor\u00f2. Era vero? Il ritratto era davvero cambiato? Oppure era stata semplicemente la sua immaginazione a fargli vedere un'espressione di malvagit\u00e0 dove c'era invece un'espressione di gioia? Certo, una tela dipinta non poteva alterarsi: era una cosa assurda. Un giorno se ne sarebbe servito per raccontarla come una novella a Basil e farlo sorridere. Eppure, com'era vivo il ricordo che aveva di tutta la storia! Prima nella luce tenue del crepuscolo, poi nel chiarore dell'aurora, aveva visto quella sfumatura di crudelt\u00e0 intorno alle labbra contratte. Ebbe quasi paura che il servitore uscisse dalla stanza; sapeva che appena rimasto solo avrebbe dovuto esaminare il ritratto e aveva terrore della certezza. Quando gli furono portati il caff\u00e8 e le sigarette e l'uomo si gir\u00f2 per andarsene, prov\u00f2 un desiderio furioso di dirgli di restare; e quando la porta stava chiudendosi dietro di lui lo chiam\u00f2. Il domestico si ferm\u00f2 in attesa di ordini.", "Dorian lo guard\u00f2 per un attimo. Disse, con un sospiro: - Victor, non sono in casa per nessuno. L'uomo si ritir\u00f2 con un inchino. Egli allora si alz\u00f2 da tavola, accese una sigaretta e si lasci\u00f2 cadere su un divano ampiamente fornito di cuscini collocato di fronte al paravento. Questo era antico, di cuoio dorato spagnolo, pressato e lavorato con un disegno stile Luigi Quattordicesimo piuttosto complicato. Lo esamin\u00f2 con curiosit\u00e0 e si chiese se avesse mai nascosto prima di allora il segreto di una vita umana. Doveva spostarlo? e perch\u00e9 non lasciarlo dov'era? a che serviva sapere? Se la cosa era vera, era terribile; e se non era vera, perch\u00e9 preoccuparsene? E se, per un caso o per qualche possibilit\u00e0 ancora pi\u00f9 funesta, occhi diversi dai suoi, spiando dietro il paravento, avessero visto quell'orribile cambiamento? Che cosa avrebbe fatto se Basil Hallward fosse venuto e gli avesse chiesto di vedere il suo quadro? Basil l'avrebbe fatto certamente. No; bisognava esaminare la cosa, e subito: tutto era preferibile a quel tremendo stato di incertezza.", "Si alz\u00f2 e chiuse tutte e due le porte; almeno cos\u00ec sarebbe stato solo a contemplare la maschera della sua vergogna. Poi spost\u00f2 il paravento e vide se stesso, faccia a faccia. Era perfettamente vero: il ritratto si era alterato. Gli torn\u00f2 in mente pi\u00f9 tardi, e sempre con sua grande meraviglia, che all'inizio si era trovato intento a contemplare il ritratto con un senso di interessamento quasi scientifico. Che si fosse verificato un mutamento simile era cosa incredibile; e tuttavia era un fatto. Esisteva qualche sottile affinit\u00e0 tra gli atomi chimici che sulla tela si erano trasformati in forme e colori e l'anima che era dentro di lui? Era possibile che quelli traducessero in realt\u00e0 ci\u00f2 che questa pensava? che rendessero vero ci\u00f2 che questa sognava? Oppure c'era qualche altra ragione, ancora pi\u00f9 terribile? Rabbrivid\u00ec, si sent\u00ec atterrito e, tornato al divano, vi si distese, guardando il ritratto con un orrore frammisto a nausea. Aveva peraltro la sensazione che questo avesse fatto qualche cosa per lui: gli aveva dato la coscienza dell'ingiustizia, della crudelt\u00e0 con cui si era comportato con Sybil Vane.", "Non era troppo tardi per riparare. Sybil poteva ancora essere sua moglie; il suo amore irreale ed egoistico avrebbe ceduto a influenze di tipo pi\u00f9 elevato, si sarebbe trasformato in una passione pi\u00f9 nobile; e il suo ritratto dipinto da Basil Hallward gli avrebbe fatto da guida nella vita, sarebbe stato per lui quello che per alcuni \u00e8 la santit\u00e0, per altri la coscienza e per noi tutti il timore di Dio. Esistevano dei sedativi per il rimorso, delle droghe capaci di addormentare il senso morale; ma qui c'era un simbolo visibile della degradazione provocata dal peccato, un segno sempre presente della rovina che gli uomini attirano sulla loro anima. Sonarono le tre, poi le quattro; la mezza fece squillare la sua doppia suoneria; ma Dorian Gray non si muoveva. Provava a raccogliere i fili scarlatti della vita e a intesserli in un disegno; a trovare la strada nel labirinto sanguigno di passione nel quale stava vagando. Non sapeva n\u00e9 cosa fare n\u00e9 cosa pensare.", "Finalmente and\u00f2 alla scrivania e scrisse una lettera appassionata alla fanciulla che aveva amato, implorandone il perdono e accusando se stesso di follia. Copr\u00ec una pagina dopo l'altra di parole ardenti di pentimento e di ancora pi\u00f9 ardenti parole di dolore. Rimproverare noi stessi \u00e8 un lusso. Quando ci biasimiamo da soli abbiamo la sensazione che nessun altro abbia il diritto di biasimarci. Non \u00e8 il sacerdote ad assolverci, ma la confessione. Quando ebbe finito la lettera Dorian si sent\u00ec perdonato. All'improvviso bussarono alla porta e fuori si sent\u00ec la voce di Lord Henry: - Caro figliolo, bisogna che ti veda. Lasciami entrare subito. Non posso tollerare che tu ti rinchiuda in questo modo. In un primo tempo Dorian non rispose, anzi rimase perfettamente immobile. I colpi alla porta continuavano, si facevano pi\u00f9 forti. In fondo, era meglio far entrare Lord Henry e spiegargli la vita nuova che si era proposto di condurre, litigare con lui se il litigio diventava necessario, rompere con lui se la rottura era inevitabile.", "Balz\u00f2 in piedi, tir\u00f2 frettolosamente il paravento davanti al ritratto e apr\u00ec. - Dorian - disse Lord Henry entrando, - sono profondamente addolorato di tutto questo; ma tu non devi pensarci troppo. - Parli di Sybil Vane? - chiese il giovane. - S\u00ec, naturalmente - rispose Lord Henry, sedendosi e sfilandosi lentamente i guanti gialli. - E' terribile, da un certo punto di vista, ma non \u00e8 colpa tua. Dimmi: sei andato a vederla in palcoscenico dopo la rappresentazione? - S\u00ec. - Ne ero sicuro. Le hai fatto una scenata? - Sono stato brutale, Harry, assolutamente brutale; ma ora tutto \u00e8 a posto. Non rimpiango niente di quello che \u00e8 accaduto; \u00e8 servito a farmi conoscere meglio me stesso. - Ah, Dorian, come sono contento che tu la prenda in questo modo! Temevo di trovarti affogato nei rimorsi e nell'atto di strapparti quei bei capelli ricci. - Sono passato attraverso tutto questo - disse Dorian, facendo oscillare la testa con un sorriso.", "- Ora sono perfettamente felice. Per cominciare, ora so che cosa sia la coscienza. Non \u00e8 quello che mi avevi detto; \u00e8 la cosa pi\u00f9 divina che sia in noi. Non fartene pi\u00f9 beffe, Harry, almeno davanti a me. Io voglio essere buono; non posso sopportare l'idea che la mia anima sia ripugnante. - Dal punto di vista artistico, questo costituisce un magnifico fondamento per l'etica, Dorian, e me ne congratulo con te. Ma come pensi di cominciare? - Sposando Sybil Vane. - Sposando Sybil Vane? - grid\u00f2 Lord Henry, balzando in piedi e guardandolo, stupito e perplesso. - Ma, caro Dorian. . . - S\u00ec, Harry, so che cosa stai per dire: qualche cosa di terribile sul matrimonio. Non dirla. Non dirmi mai pi\u00f9 cose di quel tipo. Due giorni fa ho chiesto a Sybil di sposarmi e non mancher\u00f2 alla mia parola. Sybil sar\u00e0 mia moglie. - Tua moglie? Dorian... ma non hai ricevuto la mia lettera? L'ho scritta stamattina e te l'ho fatta portare dal mio servitore.", "- La tua lettera? oh, s\u00ec, mi ricordo. Non l'ho ancora letta, Harry. Temevo che ci fosse qualche cosa che non mi sarebbe piaciuta. Tu, coi tuoi epigrammi, tagli la vita a pezzetti. - Allora non sai niente? - Che cosa vuoi dire? Lord Henry attravers\u00f2 la stanza, si sedette vicino a Dorian Gray, gli prese le mani e le tenne strette tra le sue. Dorian disse, - la mia lettera - non ti spaventare - era per dirti che Sybil Vane \u00e8 morta. Un grido di strazio usc\u00ec dalle labbra del giovane, che balz\u00f2 in piedi, strappando le mani dalla stretta di Lord Henry. - Morta! Sybil \u00e8 morta! Non \u00e8 vero. E' un'orrenda menzogna. Come osi dire una simile cosa? - E' verissimo, Dorian - disse Lord Henry, con voce grave. - E' su tutti i giornali di stamani. Ti avevo scritto per pregarti di non vedere nessun altro prima di me. Naturalmente ci dovr\u00e0 essere un'inchiesta e tu non devi esservi coinvolto.", "A Parigi una storia di questo genere mette alla moda un uomo, ma a Londra la gente \u00e8 piena di preconcetti. Qui non si deve fare il proprio \"d\u00e9but\" con uno scandalo; \u00e8 una cosa da tener riservata per rendere interessante la propria vecchiaia. Spero che al teatro non sappiano il tuo nome; se non lo sanno siamo a posto. C'\u00e8 qualcuno che ti abbia visto andare nel suo camerino? Questo \u00e8 un punto importante. Dorian non rispose per qualche momento; era paralizzato dall'orrore. Finalmente balbett\u00f2, con voce soffocata: - Harry, hai detto un'inchiesta? Che hai voluto dire? Forse Sybil...? Oh, Harry, questo non posso sopportarlo! Su, sbrigati, dimmi subito tutto. - Sono sicurissimo che non si tratta di una disgrazia, ma \u00e8 cos\u00ec che bisogna presentare la cosa al pubblico. A quanto pare, verso mezzanotte e mezzo, quando stava andandosene dal teatro con la madre, disse che aveva dimenticato qualche cosa di sopra. La aspettarono per un po', ma lei non torn\u00f2 gi\u00f9.", "Finirono col trovarla morta, distesa sul pavimento del camerino. Aveva ingoiato qualche cosa per errore, una cosa terribile che adoperano nei teatri; non so che cosa fosse, ma deve contenere dell'acido prussico oppure della biacca. Credo che ci sia dell'acido prussico, perch\u00e9 sembra che la morte sia stata istantanea. - E' terribile, Harry, \u00e8 terribile! - grid\u00f2 il ragazzo. - S\u00ec, certamente \u00e8 una vera tragedia; tu per\u00f2 non devi esserci coinvolto. Ho visto sullo Standard che aveva diciassette anni; io l'avrei creduta anche pi\u00f9 giovane; aveva l'aria di una bambina e sapeva recitare cos\u00ec poco. Dorian, questa storia non ti deve sconvolgere i nervi. Vieni a pranzo con me, e dopo faremo una capatina all'Opera; canta la Patti e tutti ci saranno. Puoi venire nel palco di mia sorella; ci saranno delle belle donne con lei. - Dunque io ho assassinato Sybil Vane - disse Dorian Gray, quasi parlando a se stesso; - l'ho assassinata esattamente come se l'avessi scannata con un coltello.", "Ma le rose non sono meno belle per questo, gli uccelli non cantano meno felici nel mio giardino e stasera devo pranzare con te, poi andare all'Opera e poi, credo, cenare in qualche posto. Che cosa straordinariamente drammatica \u00e8 la vita! Se avessi letto tutto questo in un libro, credo, Harry, che ci avrei pianto. Ora che \u00e8 veramente accaduto, e accaduto a me, la cosa mi pare troppo meravigliosa per poterne piangere. Questa \u00e8 la prima lettera d'amore appassionata che io abbia scritto in vita mia; \u00e8 strano che la mia prima lettera d'amore e di passione abbia dovuto essere indirizzata a una fanciulla morta. Mi chiedo se quegli esseri bianchi e taciturni che noi chiamiamo morti possono sentire qualche cosa. Sybil pu\u00f2 sentire, sapere, ascoltare? Oh, Harry, come l'amavo, una volta! Ora mi sembra che siano passati degli anni. Era tutto per me, e poi arriv\u00f2 quella tremenda serata; fu davvero solo ieri sera? quando recit\u00f2 cos\u00ec male, quando mi sembr\u00f2 che il cuore mi si spezzasse.", "Lei mi spieg\u00f2 tutto; era una cosa patetica, ma io non fui affatto commosso. La credetti superficiale. All'improvviso capit\u00f2 una cosa che mi spavent\u00f2; non posso dirti che cosa, ma \u00e8 terribile. Dissi che sarei tornato da lei, sentii che avevo agito male, e ora lei \u00e8 morta. Mio Dio, mio Dio! che devo fare, Harry? Tu non sai in quale pericolo mi trovo e non c'\u00e8 niente che mi possa guidare. Lei avrebbe potuto farlo. Non aveva il diritto di uccidersi: \u00e8 stata egoista. - Mio caro Dorian - rispose Lord Henry, prendendo una sigaretta dall'astuccio e tirando fuori una scatola da fiammiferi laminata d'oro, - c'\u00e8 un solo modo con il quale una donna pu\u00f2 trasformare un uomo, e cio\u00e8 annoiandolo cos\u00ec totalmente da fargli perdere qualunque possibile interesse alla vita. Se tu avessi sposato quella ragazza saresti stato molto infelice. Naturalmente l'avresti trattata bene; \u00e8 sempre facile essere gentili verso le persone di cui non c'importa niente.", "Ma lei si sarebbe accorta ben presto della tua assoluta indifferenza per lei, e quando una donna fa questa scoperta riguardo al proprio marito o diventa terribilmente goffa oppure si mette a portare dei cappellini elegantissimi che il marito di qualche altra donna deve pagare. Tutto questo per non parlare dell'errore sociale, che sarebbe stato umiliante e che io, naturalmente, non avrei consentito; ma ti assicuro che in ogni caso tutta la storia si sarebbe risolta in un fallimento completo. - Ammettiamolo pure - mormor\u00f2 il giovine, passeggiando su e gi\u00f9 per la stanza, terribilmente pallido; - ma io credevo che fosse mio dovere. Non \u00e8 colpa mia se questa terribile tragedia mi ha impedito di fare quello che era giusto che facessi. Mi ricordo che tu hai detto una volta che c'\u00e8 una fatalit\u00e0 che perseguita i buoni proponimenti, e \u00e8 che questi arrivano troppo tardi. Cos\u00ec, senza dubbio, \u00e8 capitato ai miei. - I buoni proponimenti sono vani tentativi di intervenire nelle leggi scientifiche.", "La loro origine \u00e8 pura vanit\u00e0 e il loro risultato \u00e8 assolutamente zero. Ogni tanto ci procurano il lusso di qualcuna di quelle sterili emozioni che hanno un certo fascino per gli esseri deboli. Ecco tutto quello che se ne pu\u00f2 dire. Sono come assegni che gli uomini emettono su una banca presso la quale non hanno un conto corrente. - Harry - esclam\u00f2 Dorian Gray venendo a sedersi accanto a lui, perch\u00e9 non riesco a sentire questa tragedia cos\u00ec profondamente come vorrei? Non credo di essere senza cuore; tu lo credi? - Hai fatto troppe sciocchezze durante gli ultimi quindici giorni, Dorian, per avere il diritto di darti questo nome rispose Lord Henry col suo sorriso dolce e melanconico. Il giovine si imbronci\u00f2. - Questa spiegazione non mi piace, Harry, ma sono felice che tu non mi creda senza cuore. Non sono senza cuore, so di non esserlo; per\u00f2 devo ammettere che questa storia che \u00e8 accaduta non mi colpisce come dovrebbe.", "Mi sembra semplicemente lo scioglimento di un meraviglioso dramma; c'\u00e8 in essa tutta la bellezza terribile di una tragedia greca, una tragedia nella quale io ho avuto gran parte, ma che non mi ha ferito. - La questione \u00e8 interessante - disse Lord Henry, che provava un piacere squisito nel giocare con l'egoismo inconscio del ragazzo; - la questione \u00e8 estremamente interessante. Penso che la vera spiegazione sia questa. Succede spesso che le vere tragedie della vita accadano in modo tanto poco artistico che la loro violenza cruda, la loro assoluta incoerenza, la loro assurda mancanza di significato, la loro totale assenza di stile ci urtano. L'effetto che producono su di noi \u00e8 lo stesso che produce la volgarit\u00e0; ci danno l'impressione della pura forza bruta e noi ci ribelliamo. A volte per\u00f2 nelle nostre vite avviene una tragedia che ha in s\u00e9 elementi artistici di bellezza. Se questi elementi esistono per davvero, tutta la storia risveglia in noi il senso dell'effetto drammatico.", "Ci accorgiamo di colpo di non essere pi\u00f9 attori, ma spettatori del dramma; o, per dire meglio, l'una e l'altra cosa. Stiamo a guardare noi stessi e la meraviglia dello spettacolo basta ad entusiasmarci. In questo caso, che cosa \u00e8 veramente successo? Una persona si \u00e8 uccisa per amor tuo. Vorrei aver provato una simile esperienza; mi avrebbe reso innamorato dell'amore per tutto il resto dei miei giorni. Le persone che mi hanno adorato (non moltissime, ma qualcuna ce n'\u00e8 stata) hanno sempre insistito nel voler continuare a vivere molto tempo dopo che io avevo smesso di voler bene a loro o loro di voler bene a me. Sono diventate grasse e noiose e quando le incontro si lanciano subito nei ricordi. Com'\u00e8 tremenda la memoria delle donne! Che cosa spaventosa, e quale completo ristagno intellettuale rivela! Si deve assorbire il colore della vita; ma non si dovrebbe mai ricordarne i dettagli, che sono sempre volgari. - Dovr\u00f2 seminare dei papaveri nel mio giardino - sospir\u00f2 Dorian.", "- Non \u00e8 necessario - replic\u00f2 il suo compagno. - La vita porta sempre dei papaveri in mano. Certo, ogni tanto le cose vanno per le lunghe. Una volta, per tutta una stagione io non portai che violette, come forma di lutto artistico per un romanzo che non voleva morire. Per\u00f2 finalmente mor\u00ec e non ricordo pi\u00f9 che cosa l'abbia ucciso: credo che sia stata la proposta di lei di sacrificare a me il mondo intero. Quello \u00e8 sempre un momento tremendo, che ti riempie del terrore dell'eternit\u00e0. Orbene, mi vuoi credere? La settimana scorsa, in casa di Lady Hampshire, mi trovai seduto a pranzo vicino alla signora in questione e lei si ostin\u00f2 a ricapitolare tutta la storia, riesumando il passato e scrutando l'avvenire. Io avevo sepolto il mio romanzo in una aiuola di asfodeli: lei lo riport\u00f2 alla luce e mi assicur\u00f2 che avevo rovinato la sua vita. Sono costretto a dichiarare che la cosa non suscit\u00f2 in me la minima ansiet\u00e0, dato che la vedevo mangiare enormemente a pranzo; ma che mancanza di gusto dimostr\u00f2!", "Il passato non ha che un solo fascino, quello di essere passato; ma le donne non sanno mai quando il sipario \u00e8 calato: vorrebbero sempre che ci fosse un sesto atto e non appena l'interesse del dramma \u00e8 completamente esaurito propongono che continui. Se le si lasciasse fare, ogni commedia avrebbe un finale tragico e ogni tragedia finirebbe in farsa. Sono deliziosamente artificiali, ma non hanno il senso dell'arte. Tu sei pi\u00f9 fortunato di me. Ti assicuro, Dorian, che non una delle donne che ho conosciuto avrebbe fatto per me quello che Sybil Vane ha fatto per te. Le donne comuni si consolano sempre. Alcune ci riescono adottando dei colori sentimentali. Diffida sempre di una donna che si veste di viola, qualunque sia la sua et\u00e0, oppure di una donna che a trentacinque anni ama i nastri rosa: significa sempre che hanno una storia. Ce ne sono altre che trovano un grande conforto nello scoprire improvvisamente le buone qualit\u00e0 dei loro mariti e che ti sventolano in faccia la loro felicit\u00e0 coniugale come se fosse il pi\u00f9 affascinante dei peccati.", "Altre si consolano con la religione. Una donna mi diceva una volta che i misteri di questa hanno tutto l'incanto di un flirt, e io lo capisco benissimo. E poi, non c'\u00e8 niente che ci renda pi\u00f9 vanitosi che il sentirci chiamare peccatori; la coscienza ci rende tutti quanti egoisti. Davvero, le consolazioni che le donne trovano nella vita moderna sono infinite; anzi, non ho citato la pi\u00f9 importante di tutte. - E sarebbe, Harry? - disse distrattamente il ragazzo. - Oh, la consolazione pi\u00f9 ovvia: portare via l'ammiratore a un'altra quando hanno perso il proprio. Questa \u00e8 una cosa che nella buona societ\u00e0 imbianca sempre una donna. Veramente, Dorian, come doveva essere diversa Sybil Vane da tutte le donne che si incontrano! Per me c'\u00e8 qualcosa di realmente bello nella sua morte. Mi fa piacere vivere in un secolo nel quale accadono miracoli come questo. Ci fanno credere alla realt\u00e0 delle cose sulle quali tutti scherziamo: romanzi, passione, amore.", "- Tu dimentichi che io sono stato terribilmente crudele con lei. - Temo che le donne apprezzino la crudelt\u00e0, la crudelt\u00e0 perfetta, pi\u00f9 di qualsiasi altra cosa. I loro istinti sono mirabilmente primitivi. Noi le abbiamo emancipate, ma loro sono rimaste, come prima, delle schiave in cerca di un padrone. Amano essere dominate. Sono sicuro che devi essere stato splendido. Non ti ho mai visto veramente e assolutamente in collera, per\u00f2 posso immaginarmi quanto dovevi essere delizioso a guardarti. Dopo tutto, l'altro giorno mi dicesti una cosa che sul momento mi sembr\u00f2 del tutto immaginaria, ma che ora mi accorgo che era assolutamente vera, e che \u00e8 la chiave di tutto. - Che cos'era, Henry? - Mi dicesti che Sybil Vane rappresentava per te tutte le eroine romantiche; che una sera era Desdemona e l'altra Ofelia; che, se moriva nelle vesti di Giulietta risuscitava in quelle di Imogene. - Ora non risusciter\u00e0 pi\u00f9 - mormor\u00f2 il ragazzo, nascondendo il viso tra le mani.", "- No, non risusciter\u00e0 pi\u00f9. Ha recitato la sua ultima parte. Ma tu devi pensare a quella morte solitaria, in quello spogliatoio volgare, come a uno strano e sinistro frammento di qualche tragedia del periodo giacobita, una scena meravigliosa di Webster o di Ford o di Cyril Tourneur. Quella fanciulla non \u00e8 mai veramente esistita e quindi non \u00e8 mai veramente morta. Per te almeno, fu sempre un sogno, un fantasma che aleggiava nei drammi di Shakespeare e li abbelliva con la sua presenza, un flauto attraverso il quale la musica di Shakespeare suonava pi\u00f9 ricca, pi\u00f9 allegra. Quando venne in contatto con la vita la distrusse e questa distrusse lei; e cos\u00ec \u00e8 scomparsa. Puoi portare il lutto per Ofelia, se cos\u00ec ti piace, cospargerti il capo di cenere perch\u00e9 Cordelia \u00e8 stata strangolata, imprecare al destino perch\u00e9 la figlia di Brabanzio \u00e8 morta; ma non sprecare le tue lacrime per Sybil Vane. Lei era meno reale di loro.", "Ci fu un silenzio. Il crepuscolo oscurava la stanza. Dal giardino le ombre entravano senza rumore, coi piedi d'argento. I colori, stanchi, si dileguavano dalle cose. Dopo un certo tempo Dorian Gray alz\u00f2 gli occhi. - Harry - mormor\u00f2, con qualche cosa che assomigliava a un sospiro di sollievo, - tu hai spiegato me a me stesso. Tutto quello che hai detto io lo sentivo; ma, in certo qual modo, ne avevo paura e non riuscivo a esprimerlo a me stesso. Come mi conosci bene! Ma non parliamo pi\u00f9 di quanto \u00e8 successo. E' stata un'esperienza meravigliosa, e basta. Mi chiedo se la vita mi riserba altre cose altrettanto meravigliose. - La vita ti riserba tutto, Dorian. Non c'\u00e8 niente che tu non possa fare, con la tua bellezza straordinaria. - Ma se diventer\u00f2 disfatto, vecchio, rugoso, allora che succeder\u00e0? - Ah, allora - disse Lord Henry, alzandosi per andarsene, allora dovrai lottare per le tue vittorie; ora come ora, vengono a portartele.", "No, bisogna che tu resti bello. Viviamo in un'et\u00e0 che legge troppo per essere saggia e che pensa troppo per essere bella. Non possiamo fare a meno di te. E ora faresti meglio a vestirti e a farti portare al circolo: si \u00e8 gi\u00e0 fatto un po' tardi. - Credo che ti raggiunger\u00f2 all'Opera, Harry. Sono troppo stanco per mangiare. Qual \u00e8 il numero del palco di tua sorella? - 27, credo. E' al primo ordine e sulla porta c'\u00e8 il nome. Mi dispiace che tu non voglia venire a pranzo. - Non me la sento - disse Dorian con aria assente. - Per\u00f2 ti sono infinitamente grato per quello che mi hai detto. Sei certamente il mio migliore amico; nessuno mi ha mai capito come te. - Siamo appena all'inizio della nostra amicizia, Dorian rispose Lord Henry, stringendogli le mani. - Addio; spero di vederti prima delle nove e mezzo. Ricordati che canta la Patti. Quando lui si richiuse dietro la porta, Dorian Gray suon\u00f2 il campanello e pochi minuti dopo Victor comparve con le lampade e tir\u00f2 gi\u00f9 le persiane.", "Era impaziente che se ne andasse, e invece sembrava che gli servisse un tempo infinito per fare quel che doveva fare. Appena fu andato via, Dorian corse al paravento e lo tir\u00f2 indietro. No, nel ritratto non c'erano altri cambiamenti. Aveva ricevuto la notizia della morte di Sybil Vane prima che la conoscesse lui stesso; aveva coscienza degli eventi della vita non appena si verificavano. Senza dubbio, quella crudelt\u00e0 perversa che sciupava la bella linea della bocca doveva essere apparsa nel momento stesso in cui la fanciulla aveva bevuto il veleno, qualunque fosse. Oppure i risultati lo lasciavano indifferente? Si limitava forse a prendere cognizione di ci\u00f2 che accadeva all'interno dell'anima? Questo si chiedeva, sperando di poter vedere un giorno il cambiamento verificarsi sotto i suoi occhi e rabbrividendo a questa speranza. Povera Sybil! Quale romanzo era stato il suo! Sul palcoscenico aveva rappresentato pi\u00f9 volte la morte; poi la morte in persona l'aveva toccata e l'aveva portata via con s\u00e9.", "Come aveva interpretato quella tremenda scena finale? L'aveva maledetto, morendo? No; era morta per amor suo e ormai per lui l'amore sarebbe sempre stato un sacramento. Lei aveva espiato tutto col sacrificio della vita; lui non avrebbe pensato mai pi\u00f9 a quello che gli aveva fatto subire, a teatro, quell'orribile sera. Se avesse pensato a lei, l'avrebbe pensata come una meravigliosa figura di tragedia, mandata sulla scena del mondo per mostrare la realt\u00e0 suprema dell'Amore. Meravigliosa figura tragica? Pensando al suo aspetto infantile, alle sue maniere leggiadre e capricciose, alla sua timida e tremula grazia gli vennero le lacrime agli occhi. Spazz\u00f2 via in fretta tutto questo e torn\u00f2 a guardare il ritratto. Ebbe la sensazione che il momento di scegliere fosse veramente venuto: o forse la scelta c'era gi\u00e0 stata? S\u00ec, la vita aveva deciso per lui; la vita e la sua infinita curiosit\u00e0 della vita. Eterna giovinezza, passione senza limiti, piaceri raffinati e segreti, gioie sfrenate e amori ancora pi\u00f9 sfrenati: avrebbe avuto tutto questo.", "Il ritratto avrebbe portato il peso della sua vergogna, ecco tutto. Al pensiero della profanazione che attendeva quel bel volto effigiato sulla tela lo prese un senso di pena. Una volta, imitando fanciullescamente Narciso, aveva baciato o finto di baciare quelle labbra dipinte che ora gli sorridevano con tanta crudelt\u00e0. Si era seduto, una mattina dopo l'altra, davanti al ritratto ammirandone la bellezza, cos\u00ec che quasi gli era sembrato di esserne innamorato. Ora si sarebbe alterato a ogni capriccio al quale lui avesse ceduto? Era destinato a diventare una cosa mostruosa e ripugnante, da nascondere in una stanza chiusa a chiave, da escludere da quella luce del sole che tante volte col suo tocco aveva fatto sembrare d'oro splendente l'ondulata meraviglia dei capelli? Peccato, peccato! Per un attimo ebbe l'idea di pregare perch\u00e9 finisse quell'orribile simpatia esistente tra lui stesso e il ritratto. Questo era cambiato in risposta a una preghiera; forse avrebbe potuto restare inalterato in risposta a un'altra preghiera.", "Ma chi, conoscendo la vita, avrebbe rinunciato alla possibilit\u00e0 di restare giovane per sempre, per quanto fantastica potesse essere una tale possibilit\u00e0 e per quanto fatali potessero essere le conseguenze che comportava? E poi, la cosa era veramente sotto il suo controllo? Era certo che fosse stata quella preghiera a produrre la sostituzione? Non poteva esistere per tutto questo qualche curiosa ragione scientifica? Il pensiero poteva esercitare un'influenza su un organismo vivente; perch\u00e9 non avrebbe potuto esercitarla su cose morte o inorganiche? O magari, senza nessun pensiero o desiderio cosciente, le cose estranee a noi non potevano vibrare all'unisono con i nostri stati d'animo e con le nostre passioni e l'atomo chiamare l'atomo, nell'amore segreto di qualche strana affinit\u00e0? Ma poco importava il motivo. Egli non avrebbe mai pi\u00f9 tentato con le sue preghiere un Potere terribile. Se il ritratto si alterava, ebbene, si alterasse pure; non c'era niente da fare. Perch\u00e9 indagare pi\u00f9 a fondo? Anzi, ci sarebbe stato uno strano piacere nel guardarlo.", "Egli sarebbe stato in grado di seguire la propria mente nei posti pi\u00f9 segreti. Quel ritratto sarebbe stato per lui il pi\u00f9 magico degli specchi; come gli aveva dato la rivelazione del suo corpo, cos\u00ec gli avrebbe rivelato la sua anima. E quando l'inverno vi sarebbe calato sopra, egli sarebbe rimasto nel punto dove la primavera freme alla vigilia dell'estate. Quando il sangue si sarebbe ritirato dal viso del ritratto, lasciandosi dietro una pallida maschera di gesso dagli occhi plumbei, egli avrebbe conservato lo splendore dell'adolescenza. I fiori della sua bellezza non sarebbero mai appassiti. Come gli Dei della Grecia, sarebbe rimasto forte, agile, giocondo. Che importanza aveva quello che sarebbe accaduto all'immagine dipinta sulla tela? Egli sarebbe rimasto immune, e questo era tutto. Risistem\u00f2 il paravento al suo posto davanti al ritratto, con un sorriso, e pass\u00f2 in camera da letto dove gi\u00e0 il domestico lo aspettava. Un'ora dopo era all'Opera e Lord Henry si chinava sulla sua poltrona.", "Capitolo nono La mattina dopo, mentre stava facendo colazione, venne introdotto nella camera Basil Hallward. - Sono felice di averti trovato, Dorian - disse questi con tono grave. - Ero venuto ieri sera, ma mi dissero che eri all'Opera. Naturalmente sapevo che era impossibile, ma vorrei che tu avessi lasciato detto dov'eri andato veramente. Passai una serata tremenda; avevo quasi paura che a una tragedia potesse seguirne un'altra. Penso che appena ricevesti la notizia avresti potuto mandarmi a chiamare per telegrafo. Io la lessi per puro caso in un'edizione serale del \"Globe\" che mi capit\u00f2 in mano al circolo; mi precipitai qui e mi dispiacque moltissimo di non trovarti. Non posso dirti fino a qual punto questa storia mi abbia costernato. So quanto devi soffrire. Ma dove sei andato? Sei forse andato a trovare sua madre? Per un momento mi venne l'idea di venire a cercarti l\u00e0; il giornale dava l'indirizzo, dalle parti di Euston Road, non \u00e8 vero? Poi ebbi paura di essere un intruso, in presenza di uno strazio che non era in mio potere di alleviare.", "Povera donna, in che stato deve essere! Ed era l'unica figlia! Che cosa ha detto di questa tragedia? - Caro Basil, e che ne so io? - mormor\u00f2 Dorian Gray, con un'aria terribilmente annoiata, sorseggiando un vino di un pallido giallo da un delicato bicchiere veneziano che sembrava una bolla di schiuma imperlata d'oro. - Io ero all'Opera; dovevi venire l\u00ec. Ho conosciuto Lady Gwendolen, la sorella di Harry; eravamo nel suo palco. E' una donna incantevole, e la Patti ha cantato divinamente. Non parliamo di cose orribili. Se di una cosa non si parla, non \u00e8 mai esistita; \u00e8 soltanto l'espressione, come dice Harry, che conferisce realt\u00e0 alle cose. Incidentalmente ti dir\u00f2 che non era l'unica figlia di quella donna; c'\u00e8 anche un figlio. Credo che sia un simpatico ragazzo, ma non fa l'attore; fa il marinaio, o qualcosa del genere. E ora parlami di te e di quello che stai dipingendo. - Sei andato all'Opera? - disse Hallward, parlando molto adagio, con una voce in cui vibrava intensamente una nota di sofferenza.- Sei andato all'Opera, mentre Sybil Vane giaceva, morta, nel suo miserabile alloggio?", "Come puoi parlarmi di altre donne incantevoli e della Patti che canta divinamente, prima ancora che la donna che amavi abbia trovato pace nella tomba? Non sai quali orrori si preparano per quel suo fragile corpo bianco! - Taci, Basil! Non lo voglio sentire - grid\u00f2 Dorian, scattando in piedi. - Non dirmi queste cose. Quello che \u00e8 stato \u00e8 stato; il passato \u00e8 passato. - Ieri, lo chiami passato? - Che importa quanto tempo sia effettivamente trascorso? Solo gli esseri superficiali hanno bisogno di anni per liberarsi di un'emozione. Un uomo che sia padrone di se stesso pu\u00f2 mettere fine a un dolore con la stessa facilit\u00e0 con cui pu\u00f2 inventare un piacere. Io non intendo essere alla merc\u00e9 delle mie emozioni; voglio servirmene, goderle e dominarle. - Dorian, che cose orribili! C'\u00e8 qualche cosa che ti ha interamente cambiato. Esteriormente sei sempre lo stesso ragazzo meraviglioso che veniva ogni giorno nel mio studio a posare per il suo ritratto.", "Allora per\u00f2 eri semplice, naturale, affettuoso; eri la creatura pi\u00f9 intatta che esistesse al mondo. Adesso non so che cosa ti abbia preso; parli come se in te non esistesse il cuore, non esistesse la compassione. E' tutta l'influenza di Harry, me ne accorgo. Il giovine arross\u00ec. And\u00f2 alla finestra e guard\u00f2 per qualche minuto il giardino verde, scintillante sotto la sferza del sole. Disse finalmente: - Basil, io devo molto ad Harry, pi\u00f9 di quanto debba a te. Tu mi hai insegnato soltanto la vanit\u00e0. - Ebbene, ora ne sono punito, Dorian, o sar\u00f2 punito un giorno o l'altro. - Non so che cosa tu voglia dire, Basil - esclam\u00f2 lui, girandosi. - Non so che cosa tu voglia da me. Che vuoi? - Voglio il Dorian Gray che ho dipinto - disse mestamente l'artista. - Basil, - disse il giovine, avvicinandosi a lui e mettendogli una mano sulla spalla, - arrivi troppo tardi. Ieri, quando seppi il suicidio di Sybil Vane... - Suicidio!", "gran Dio! non c'\u00e8 nessun dubbio in proposito? grid\u00f2 Hallward, guardandolo con un'espressione di orrore. - Caro Basil, non crederai certo che sia stato un banale incidente? Naturalmente si \u00e8 uccisa. Il pi\u00f9 anziano dei due uomini si prese il viso tra le mani, mormorando: - che orrore! - mentre un brivido lo scoteva tutto. - No - disse Dorian Gray, - non c'\u00e8 niente di tremendo in questo: \u00e8 una delle grandi tragedie romantiche del nostro tempo. Di regola la vita degli attori \u00e8 una vita infima; sono buoni mariti, o mogli fedeli, o qualche altra cosa noiosa. Capisci quello che voglio dire: virt\u00f9 piccolo borghese e roba di questo genere. Ma Sybil era diversa. Ha vissuto la sua pi\u00f9 bella tragedia. Era sempre stata un'eroina. L'ultima sera che recit\u00f2, la sera che tu la vedesti, recit\u00f2 male perch\u00e9 aveva conosciuto la realt\u00e0 dell'amore; quando ne conobbe l'irrealt\u00e0 mor\u00ec come avrebbe potuto morire Giulietta e rientr\u00f2 cos\u00ec nella sfera dell'arte.", "C'\u00e8 in lei qualcosa della martire; la sua morte ha tutta la patetica inutilit\u00e0, tutta la bellezza sprecata del martirio. Ma, come ti dicevo, non devi pensare che io non abbia sofferto. Se tu fossi venuto ieri, in un certo momento, verso le cinque e mezzo, diciamo, o le sei e un quarto, mi avresti trovato in lacrime; neppure Harry, che venne (anzi fu lui a darmi la notizia), aveva un'idea di quello che stavo attraversando. Soffrivo immensamente; ma poi \u00e8 passato. Io non posso ripetere un'emozione; nessuno pu\u00f2 farlo, tranne i sentimentali. Basil, sei terribilmente ingiusto. Sei venuto qui per consolarmi, cosa che \u00e8 molto gentile; mi trovi consolato, e questo ti rende furibondo. Strano modo di dimostrarmi la tua simpatia! Mi fai ripensare a una storia che mi raccont\u00f2 Harry, di un certo filantropo che pass\u00f2 vent'anni della sua vita a lottare affinch\u00e9 venisse riparato un abuso o fosse modificata una certa legge ingiusta, non so pi\u00f9 esattamente quale delle due cose.", "Finalmente ci riusc\u00ec e la delusione che prov\u00f2 fu insuperabile. Non aveva pi\u00f9 niente da fare, moriva quasi dalla noia e divent\u00f2 un misantropo indurito. E poi, mio caro Basil, se vuoi veramente consolarmi, insegnami piuttosto a dimenticare l'accaduto oppure a vederlo dal giusto punto di vista artistico. Non \u00e8 stato il Gautier che ha scritto della \"consolation des arts\"? Mi ricordo che un giorno nel tuo studio mi capit\u00f2 in mano un volumetto rilegato in pergamena e gli occhi mi caddero su questa frase deliziosa. Orbene, io non sono come quel giovane di cui mi raccontasti quella volta che andammo insieme a Marlow, che era solito dire che il satin giallo pu\u00f2 servire di consolazione a tutte le miserie dell'esistenza. Mi piacciono le belle cose che si possono toccare e maneggiare; dai broccati antichi, dai bronzi verdi, dalle lacche, dagli avori intagliati, da un ambiente raffinato, dal lusso, dalla pompa si pu\u00f2 ricavare molto; ma per me vale molto di pi\u00f9 il temperamento artistico che tutte quelle cose creano o, quanto meno, rivelano.", "Diventare spettatore della propria esistenza, come dice Harry, significa sfuggire alle sofferenze dell'esistenza. So che sentirmi parlare cos\u00ec ti sorprende; tu non ti rendi conto del mio sviluppo. Quando mi hai conosciuto ero uno scolaretto; ora sono un uomo, con passioni, pensieri, idee interamente nuovi. Sono diverso, ma per questo non devi volermi meno bene; sono cambiato, ma tu devi restare mio amico. Naturalmente voglio molto bene a Harry; ma so che tu sei migliore di lui: non pi\u00f9 forte, perch\u00e9 hai troppa paura della vita, ma migliore; e noi due siamo stati tanto felici insieme! Basil, non mi lasciare e non litigare con me. Io sono quello che sono, e non c'\u00e8 altro da dire. Il pittore era stranamente commosso. Quel ragazzo gli era infinitamente caro e la sua personalit\u00e0 aveva rappresentato una svolta decisiva della sua arte. L'idea di fargli altri rimproveri gli sembr\u00f2 insopportabile; dopo tutto, la sua indifferenza non era probabilmente che uno stato d'animo del tutto transitorio.", "C'era tanto di buono, tanto di nobile in lui. - Va bene, Dorian - disse alla fine, con un sorriso melanconico,- da oggi in poi non ti parler\u00f2 pi\u00f9 di questo orribile fatto. Spero solo che il tuo nome non venga fatto in relazione ad esso. L'inchiesta ci sar\u00e0 questo pomeriggio. Sei stato convocato? Dorian scroll\u00f2 la testa e la menzione della parola \"inchiesta\" fece passare sul suo viso un'espressione di fastidio. Cose di questo genere erano troppo grossolane, troppo volgari. - Non sanno il mio nome - rispose. - Lei s\u00ec, per\u00f2. - Soltanto il nome di battesimo, e quello sono sicuro che non l'ha detto a nessuno. Una volta mi disse che tutti erano molto curiosi di sapere chi ero e che lei diceva invariabilmente che mi chiamavo Principe Azzurro: una cosa molto carina. Basil, devi farmi un disegno di Sybil; mi piacerebbe avere di lei qualcosa di pi\u00f9 del ricordo di qualche bacio e di qualche parolina patetica.", "- Cercher\u00f2 di fare qualcosa per farti piacere, Dorian; ma tu devi tornare a posare per me. Senza di te non posso andare avanti. Egli trasal\u00ec ed esclam\u00f2: - Non posso pi\u00f9 posare per te, Basil. E' impossibile! Il pittore lo fiss\u00f2. - Che sciocchezze, mio caro! - esclam\u00f2. Vuoi dire forse che il ritratto che ti ho fatto non ti piace? Ma dov'\u00e8? Perch\u00e9 ci hai messo un paravento davanti? Lasciamelo guardare; \u00e8 la cosa migliore che io abbia mai fatto. Leva via quel paravento, Dorian; \u00e8 una vergogna che il tuo servitore nasconda la mia opera in quel modo. Appena sono entrato ho avuto subito la sensazione che la stanza avesse cambiato aspetto. - Il mio servitore non ne ha colpa, Basil. Credi forse che gli permetta di sistemare per me la mia stanza? A volte mette a posto i fiori, e basta. No, sono stato io. La luce sul ritratto era troppo forte. - Troppo forte! No di certo, amico mio.", "La collocazione \u00e8 ammirevole. Fammelo vedere. - Hallward si diresse verso l'angolo della stanza. Un grido di terrore proruppe dalle labbra di Dorian, che si lanci\u00f2 a mettersi in mezzo tra il pittore e il paravento. - Basil -disse, pallidissimo, - non devi vederlo. Non voglio. - Non devo vedere la mia opera! non dici sul serio. E perch\u00e9 non dovrei vederla? - esclam\u00f2 ridendo Hallward. - Basil, sul mio onore, se cerchi di vederla non ti rivolger\u00f2 pi\u00f9 la parola. Dico sul serio, nel modo pi\u00f9 assoluto. Non ti d\u00f2 spiegazioni e tu non devi chiederne; ma ricordati che se tocchi questo paravento fra te e me tutto \u00e8 finito. Hallward sembrava fulminato e guardava Dorian con il pi\u00f9 profondo stupore. Prima di allora non lo aveva mai visto cos\u00ec. Era addirittura livido di rabbia, aveva le mani contratte, le sue pupille erano come dischi di fuoco azzurro e tremava dalla testa ai piedi. - Dorian! - Non mi parlare!", "- Ma che \u00e8 successo? Naturalmente, se non vuoi non lo guarder\u00f2 disse piuttosto freddamente e si avvi\u00f2 verso la finestra. - Per\u00f2 mi sembra davvero abbastanza assurdo che io non debba vedere il mio quadro, tanto pi\u00f9 che in autunno lo esporr\u00f2 a Parigi. Probabilmente bisogner\u00e0 che prima ci dia un'altra mano di vernice, e dunque un giorno dovr\u00f2 pur vederlo. E allora, perch\u00e9 oggi no? - Esporlo? Lo vuoi esporre? - esclam\u00f2 Dorian Gray che si sentiva invadere da uno strano senso di terrore. Il suo segreto stava dunque per essere mostrato al mondo? La gente avrebbe contemplato sbigottita il mistero della sua vita? Impossibile! Si doveva fare subito qualche cosa; ma che cosa? - S\u00ec. Non credo che avrai nessuna difficolt\u00e0. George Petit vuol raccogliere tutti i miei quadri migliori per un'esposizione individuale nella Rue de S\u00e8ze, che si apre la prima settimana di ottobre. Il ritratto non star\u00e0 via pi\u00f9 di un mese e penso che per quel tempo potrai farne a meno; tanto, sarai di sicuro fuori citt\u00e0, e, del resto, se lo tieni sempre dietro un paravento vuol dire che non ci tieni eccessivamente.", "Dorian Gray si pass\u00f2 la mano sulla fronte imperlata di stille di sudore. Aveva la sensazione di essere sull'orlo di un pericolo spaventoso. Grid\u00f2: - Un mese fa mi dicesti che non l'avresti mai esposto: Perch\u00e9 hai cambiato idea? Voialtri che vi piccate tanto di essere coerenti avete gli stessi capricci che hanno tutti, con la sola differenza che i vostri capricci sono piuttosto insensati. Non puoi aver dimenticato che mi assicurasti nel modo pi\u00f9 solenne che niente al mondo ti avrebbe indotto a mandarlo a un'esposizione; e a Harry dicesti esattamente la stessa cosa. Si ferm\u00f2 bruscamente e gli balen\u00f2 negli occhi uno sprazzo di luce. Gli torn\u00f2 in mente che una volta Lord Henry gli aveva detto, tra il serio e il faceto: \"Quando vorrai passare un quarto d'ora curioso, fatti dire da Basil perch\u00e9 non vuole esporre il tuo ritratto. L'ha detto a me, e per me \u00e8 stata una rivelazione\". S\u00ec, forse anche Basil aveva il suo segreto; valeva la pena di provare a scoprirlo.", "- Basil - gli disse, avvicinandosi a lui e fissandolo in viso, ognuno di noi due ha un segreto. Se mi dici il tuo, io ti dir\u00f2 il mio. Qual era il motivo che ti spingeva a rifiutarti di esporre il mio ritratto? Il pittore, suo malgrado, ebbe un brivido. - Se te lo dicessi, Dorian, potrebbe darsi che tu mi volessi meno bene, e di certo rideresti di me: due cose, l'una e l'altra, che non posso sopportare. Se desideri che non guardi il tuo ritratto mi rassegner\u00f2. Potr\u00f2 sempre guardare te. Se vuoi che il mio miglior lavoro rimanga nascosto al mondo non importa; la tua amicizia mi preme di pi\u00f9 della fama o della reputazione. - No, Basil, devi dirmelo - insist\u00e9 Dorian Gray. - Credo di avere il diritto di saperlo. Il senso di terrore era svanito e vi era subentrata la curiosit\u00e0; era deciso a scoprire il mistero di Basil Hallward. - Sediamoci, Dorian - disse il pittore, che sembrava turbato.", "Sediamoci, e rispondi soltanto a una mia domanda. Hai osservato nel ritratto qualche cosa di curioso, qualche cosa che sulle prime probabilmente non ti aveva colpito e che ti si \u00e8 rivelata improvvisamente? - Basil! - grid\u00f2 il giovine, stringendo nelle mani tremanti i braccioli della poltrona e fissandolo con occhi sbarrati e furiosi. - Vedo che \u00e8 cos\u00ec. Non dire niente: ascolta prima quello che ho da dire io. Dorian, fin dal momento in cui ti conobbi la tua personalit\u00e0 ebbe su me la pi\u00f9 straordinaria delle influenze. Fui dominato da te nell'anima, nell'intelletto, nelle facolt\u00e0; diventasti per me l'incarnazione visibile di quell'ideale mai visto, il cui ricordo ci perseguita, a noi artisti, come un sogno delizioso. Ti ho adorato; sono stato geloso di tutti quelli con i quali parlavi; ti volevo tutto per me solo; ero felice soltanto quando ero con te e quando eri lontano eri pur sempre presente nella mia arte... Di tutto questo, naturalmente, non ti ho mai fatto sapere niente; e sarebbe stato impossibile perch\u00e9 non l'avresti capito.", "Io stesso non arrivavo a capirlo: sapevo soltanto che mi ero trovato faccia a faccia con la perfezione e che ai miei occhi il mondo era diventato meraviglioso, troppo meraviglioso forse, perch\u00e9 in certe pazze adorazioni c'\u00e8 un pericolo, il pericolo di perderle non meno che quello di conservarle. Passarono settimane e settimane, durante le quali andai lasciandomi assorbire sempre pi\u00f9 da te; poi ci fu uno stadio ulteriore. Ti avevo disegnato come un Paride, in una delicata armatura, come Adone, in vesti da cacciatore e con la spada lucente in pugno. Ti avevo posto sulla prua della barca di Adriano, nell'atto di guardare il verde e torbido Nilo, e sul margine di uno stagno in un bosco della Grecia, nell'atto di vedere la meraviglia del tuo volto nel tacito argento delle acque. Tutto questo era stato come l'arte deve essere: inconscio, ideale, lontano. Ma un giorno, un giorno fatale, mi decisi a dipingere un tuo mirabile ritratto, di te come sei veramente; non nel costume di un'epoca morta, ma nelle vesti e nel tempo che sono tuoi.", "Non so se sia stato il realismo del metodo oppure solo il miracolo della tua personalit\u00e0 che in questo modo mi si presentava senza nebbie e senza veli; certo \u00e8 che mentre lavoravo a quel ritratto ogni pennellata, ogni striscia di colore sembrava rivelare a me stesso il mio segreto. Ebbi paura che gli altri venissero a conoscere la mia idolatria; ebbi la sensazione di aver detto troppo, di aver messo in quel ritratto troppo di me stesso. Fu allora che presi la decisione di non permettere mai che venisse esposto. Tu ne fosti un po' seccato, ma allora non potevi renderti conto di ci\u00f2 che esso significava per me; Harry, al quale ne parlai, si mise a ridere, ma di questo poco m'importava. Quando il ritratto fu finito e mi ritrovai solo con esso sentii che avevo ragione... Orbene, qualche giorno dopo il quadro usc\u00ec dal mio studio; e non appena fui liberato dal fascino intollerabile della sua presenza mi sembr\u00f2 di essere stato uno sciocco a immaginare di averci visto qualche cosa oltre queste due: che tu sei straordinariamente bello e che io so dipingere.", "Anche adesso non posso trattenermi dal pensare che sia un errore credere che la passione che si prova nell'atto di creare si manifesti mai veramente nell'opera creata da noi. L'arte \u00e8 sempre pi\u00f9 astratta di quello che noi immaginiamo; forme e colori ci parlano di forme e colori e nient'altro. Spesso mi sembra che l'arte nasconda l'artista ben pi\u00f9 completamente di quanto non lo riveli. Perci\u00f2, ricevendo quest'invito da Parigi, decisi di fare del tuo ritratto il pezzo principale della mia esposizione. Non mi venne mai in mente che tu avresti rifiutato. Ora mi accorgo che avevi ragione: quel ritratto non si pu\u00f2 mostrare. Dorian, non essere in collera con me per quello che ti ho detto. Come dissi una volta a Harry, tu sei fatto per essere adorato. Dorian Gray fece un profondo respiro. Le guance ripresero il colorito e un sorriso vag\u00f2 sulle sue labbra: il pericolo era passato. Per il momento era al sicuro. Tuttavia non poteva difendersi dal provare una compassione infinita per il pittore che gli aveva fatto quella strana confessione e dal chiedersi se un giorno sarebbe toccato anche a lui subire una simile dominazione da parte della personalit\u00e0 di un amico.", "Lord Henry aveva il fascino di essere molto pericoloso, ma niente di pi\u00f9; era troppo intelligente e troppo cinico perch\u00e9 si potesse volergli veramente bene. Sarebbe mai esistito qualcuno capace di ispirargli una strana idolatria? Era questa una delle cose che la vita gli riservava? - Mi sembra straordinario, Dorian, che tu abbia visto tutto questo in quel ritratto. L'hai visto veramente? - Vi ho visto qualcosa - rispose lui, - qualcosa che mi \u00e8 sembrata molto strana. - E allora ti dispiace ancora se guardo il ritratto? Dorian scosse la testa. - Questo non devi chiedermelo, Basil. Non posso assolutamente permettere che tu ti ponga davanti a quel ritratto. - Ma un giorno lo permetterai? - Mai. - S\u00ec, forse hai ragione. E ora addio, Dorian. Sei stato la sola persona nella mia vita che abbia realmente avuto un'influenza sulla mia arte. Quello che ho fatto di buono lo devo a te. Ah, tu non sai quanto mi sia costato dirti tutto quello che ti ho detto.", "- Caro Basil - disse Dorian, - che cosa mi hai detto? Semplicemente che ti sembrava di avermi ammirato troppo. Non \u00e8 nemmeno un complimento. - Non voleva essere un complimento: era una confessione e ora che l'ho fatta \u00e8 come se qualche cosa fosse uscita da me. Forse non si dovrebbe mai tradurre in parole le proprie adorazioni. - E' stata una confessione che mi ha molto deluso. - Come? e che cosa ti aspettavi, Dorian? Tu non hai mica visto qualche altra cosa in quel ritratto? Non c'era altro da vedere? - No, non c'era altro da vedere. Perch\u00e9 me lo chiedi? Ma non devi parlare di adorazione: \u00e8 sciocco. Tu ed io siamo amici, Basil, e dobbiamo rimanere sempre amici. - Tu hai Harry - disse melanconicamente il pittore. - Oh, Harry ! - grid\u00f2 il ragazzo, con una mezza risata. - Harry passa le giornate a dire delle cose incredibili e le serate a fare delle cose imprevedibili.", "E' precisamente la vita che mi piacerebbe fare. Per\u00f2 se mi trovassi in un guaio non credo che andrei da Harry. Verrei piuttosto da te, Basil. - Tornerai a posare per me? - E' impossibile. - Il tuo rifiuto \u00e8 la rovina della mia vita di artista. Nessuno incontra mai due cose ideali; ben pochi sono quelli che ne incontrano una. - Non posso spiegarti il perch\u00e9, Basil, ma per te non devo posare mai pi\u00f9. In un ritratto c'\u00e8 qualche cosa di fatale; il ritratto ha una vita sua propria. Verr\u00f2 da te a prendere il t\u00e8 e sar\u00e0 altrettanto piacevole. - Per te ho paura che sia anche pi\u00f9 piacevole - mormor\u00f2 Hallward con rimpianto. - E ora addio. Mi dispiace che tu non voglia lasciarmi guardare il ritratto un'altra volta, ma non c'\u00e8 niente da fare. Capisco perfettamente i tuoi sentimenti. Appena fu uscito, Dorian sorrise a se stesso. Povero Basil, come era lontano dal conoscere la vera ragione!", "E com'era strano che, invece di essere stato costretto a rivelare il proprio segreto fosse riuscito, quasi per caso, a estorcere un segreto al suo amico! Quante cose sembravano chiare dopo quella strana confessione! Gli assurdi eccessi di gelosia del pittore, la sua sfrenata affezione, i suoi panegirici esagerati, le sue curiose reticenze - ora capiva tutto questo e ne provava dispiacere; gli sembrava che in un'amicizia cos\u00ec colorita di romanzo ci fosse qualche cosa di tragico. Sospir\u00f2 e suon\u00f2 il campanello. Bisognava nascondere il ritratto a ogni costo. Non poteva correre un'altra volta il rischio di una scoperta. Sarebbe stata una pazzia lasciare che quell'oggetto restasse anche un'ora soltanto in una stanza nella quale poteva entrare uno qualunque dei suoi amici. Capitolo decimo Quando entr\u00f2 il domestico, lo fiss\u00f2 intensamente, chiedendosi se avesse avuto l'idea di dare un'occhiata dietro il paravento. Il servitore, perfettamente impassibile, aspettava ordini. Dorian accese una sigaretta, and\u00f2 allo specchio e vi diede uno sguardo.", "Poteva vedervi riflesso perfettamente il viso di Victor, una maschera placida di servilit\u00e0. Non c'era quindi da aver paura; tuttavia gli sembr\u00f2 che fosse bene stare in guardia. Parlando con estrema lentezza, gli disse di far sapere alla governante che voleva vederla e poi di andare dal fabbricante di cornici pregandolo di mandare immediatamente due dei suoi uomini. Gli sembr\u00f2 che nell'uscire il servitore girasse gli occhi verso il paravento. O si trattava di pura immaginazione? Qualche minuto dopo comparve nella biblioteca la signora Leaf, vestita di seta nera e con un paio di antiquati mezzi guanti di filo sulle mani rugose. Le chiese la chiave dello studio dei ragazzi. - Il vecchio studio, signor Dorian? - esclam\u00f2 lei. - Ma \u00e8 tutto pieno di polvere. Bisogna che lo faccia ripulire e mettere in ordine prima che ci andiate. Ora non \u00e8 visibile, no davvero. - Non voglio che sia messo in ordine, Leaf; voglio soltanto la chiave. - Ma se ci entrate vi coprirete di ragnatele.", "Sono cinque anni che non \u00e8 stato aperto; da quando mor\u00ec Sua Signoria. Questa menzione di suo nonno lo fece trasalire; conservava di lui un ricorso odioso. - Non fa niente - rispose. - Voglio soltanto vedere la stanza e basta. Datemi la chiave. - Eccola - disse la vecchia, rovistando nel mazzo con le mani tremanti e incerte. - Ma non avrete mica l'idea di andarci a stare? Qui \u00e8 talmente comodo! - No, no - grid\u00f2 lui con voce arrogante. - Grazie, Leaf. Non serve altro. Lei indugi\u00f2 qualche minuto e cominci\u00f2 a chiacchierare di certi dettagli dell'andamento domestico. Dorian, sospirando, le disse di fare quello che credeva meglio. La donna usc\u00ec dalla stanza, tutta sorridente. Appena richiusa la porta, Dorian si mise la chiave in tasca e diede un'occhiata in giro. L'occhio gli cadde su una grande coperta di satin purpureo pesantemente ricamata d'oro, un magnifico pezzo di stoffa veneziana della fine del diciassettesimo secolo, che suo nonno aveva trovato in un convento nei pressi di Bologna.", "Andava proprio bene per avvolgere quell'oggetto spaventoso. Forse era servito pi\u00f9 volte per fare da coltre mortuaria; ora doveva servire a nascondere una cosa che aveva una corruzione sua propria, peggiore perfino della corruzione della morte; una cosa generatrice di orrori e che non sarebbe morta mai. I suoi peccati sarebbero stati per l'immagine dipinta sulla tela quello che il verme \u00e8 per il cadavere: ne avrebbero disfatta la bellezza, ne avrebbero divorato la grazia, l'avrebbero sfigurata, l'avrebbero resa ripugnante; ma quella cosa avrebbe tuttavia continuato a vivere. Sarebbe vissuta per sempre. Rabbrivid\u00ec e per un attimo deplor\u00f2 di non aver detto a Basil la vera ragione che l'aveva mosso a nascondere il ritratto: Basil lo avrebbe aiutato a resistere all'influenza di Lord Henry e alle influenze ancora pi\u00f9 velenose provenienti dal suo stesso temperamento. L'amore che il pittore nutriva per lui, poich\u00e9 si trattava di un vero amore, non aveva in s\u00e9 niente che non fosse nobile e intellettuale.", "Non era quella ammirazione soltanto fisica della bellezza, che nasce dai sensi e muore quando i sensi si stancano; era lo stesso amore che avevano conosciuto Michelangelo, Montaigne, Winckelmann e lo stesso Shakespeare. Basil avrebbe potuto salvarlo; ma ormai era troppo tardi. Il passato poteva sempre essere annullato: bastavano per questo il pentimento, la rinuncia, l'oblio. Ma il futuro era inevitabile. In lui si agitavano passioni che avrebbero trovato uno sfogo terribile, sogni che avrebbero trasformato in realt\u00e0 l'ombra della loro perversione. Prese dal divano la grande stoffa porpora e oro che lo ricopriva e and\u00f2 dietro il paravento tenendola in mano. La faccia sulla tela era pi\u00f9 turpe di prima? Non gli sembr\u00f2 cambiata; tuttavia la repulsione che gli ispirava aument\u00f2. Capelli d'oro, occhi azzurri, labbra rosse, tutto c'era: quello che era alterato era solo l'espressione e questa, nella sua crudelt\u00e0, era orribile. In confronto al biasimo che vi vedeva, com'erano stati superficiali i rimproveri di Basil a proposito di Sybil Vane, superficiali, privi di ogni valore!", "Dalla tela la sua anima stessa lo fissava e lo chiamava a giudizio. Gett\u00f2 la ricca coltre sul ritratto con un'espressione di sofferenza in viso. Mentre faceva questo, bussarono alla porta; si ritrasse e il domestico entr\u00f2. - Gli uomini sono arrivati, Monsieur. Disse a se stesso che bisognava liberarsi subito di quell'uomo: non doveva sapere dove sarebbe stato portato il ritratto. C'era in lui un qualcosa di furbesco; i suoi occhi erano pensosi e traditori. Si sedette alla scrivania e scrisse un biglietto per Lord Henry, pregandolo di mandargli qualche cosa da leggere e ricordandogli l'appuntamento che si erano dati per le otto e un quarto di quella sera. - Aspettate la risposta - disse, porgendoglielo, - e fate entrare quegli uomini. Un paio di minuti dopo bussarono di nuovo e il signor Hubbard, il famoso corniciaio di South Audley Street, entr\u00f2 con un giovane operaio dall'aria piuttosto rozza. Il signor Hubbard era un uomo con l'aspetto florido e con la barba rossa, nel quale l'ammirazione per l'arte era mitigata dall'eterna mancanza di denaro della maggior parte degli artisti con i quali aveva a che fare.", "Di regola non si allontanava mai dalla sua bottega, ma faceva sempre un'eccezione per Dorian Gray. C'era qualche cosa in Dorian che affascinava tutti quanti: il solo vederlo era un piacere. - In che cosa posso servirvi, signor Gray? - disse, stropicciandosi le grasse mani lentigginose. - Ho voluto concedermi l'onore di venire personalmente. Proprio in questo momento ho ricevuto una meraviglia di cornice. L'ho comprata a un'asta. Fiorentina antica: credo che provenga da Fonthill. Mirabilmente adatta per un quadro di soggetto religioso, signor Gray. - Mi dispiace che vi siate disturbato a venire, signor Hubbard. Passer\u00f2 certamente a vedere la cornice, per quanto in questo momento l'arte sacra non mi interessi molto; ma oggi voglio soltanto far portare un quadro all'ultimo piano della casa e dato che \u00e8 piuttosto pesante avevo pensato di pregarvi di prestarmi un paio dei vostri operai. - Nessun disturbo, Mister Gray. Sono felice di potervi essere utile. Qual \u00e8 quest'opera d'arte? - Questa - disse Dorian, rimovendo il paravento.", "- Potete trasportarla cos\u00ec come sta, con la coperta e tutto? Non vorrei che si graffiasse su per le scale. - Nessuna difficolt\u00e0 - disse il gioviale corniciaio, cominciando, con l'aiuto del garzone, a staccare il quadro dalle lunghe catene di bronzo alle quali era appeso. - E ora dove lo portiamo, signor Gray? - Vi mostrer\u00f2 la strada, signor Hubbard, se volete avere la cortesia di seguirmi. O forse sar\u00e0 meglio che andiate avanti voi. Purtroppo \u00e8 proprio in cima alla casa. Saliremo per lo scalone che \u00e8 pi\u00f9 largo. Tenne aperta la porta per loro ed essi uscirono nell'ingresso e iniziarono a salire. Il tipo complicato di cornice aveva reso il quadro molto voluminoso e ogni tanto Dorian dovette dare una mano per aiutare, a dispetto delle proteste ossequiose del signor Hubbard, che sentiva quel vivo dispiacere che sente ogni vero lavoratore nel vedere un signore fare qualcosa di utile. - Un bel peso da portare - disse l'ometto, ansimando e asciugandosi la fronte lucida, quando furono arrivati all'ultimo pianerottolo.", "- S\u00ec - mormor\u00f2 Dorian - ho paura che sia piuttosto pesante - e apr\u00ec la porta che immetteva nella stanza destinata a custodire per lui lo strano segreto della sua vita e a nascondere a ogni sguardo estraneo la sua anima. Non era entrato in quella stanza da pi\u00f9 di quattro anni; da quando l'aveva usata, all'inizio, da bambino, come stanza da giuoco, poi, cresciuto, come studio. Era una camera grande e ben proporzionata, che il defunto Lord Kelso aveva fatto costruire appositamente perch\u00e9 servisse al nipotino che aveva sempre odiato e desiderato di tener lontano, per la sua strana somiglianza con la madre e per altri motivi. A Dorian sembr\u00f2 che non fosse molto cambiata. C'era l'enorme cassone italiano, coi pannelli fantasticamente dipinti e le modanature dorate annerite dal tempo, nel quale si era acquattato tante volte da bambino. C'era la libreria di legno indiano, piena dei suoi libri di scuola tutti sgualciti. Dietro di questa, pendeva dal muro la stessa logora tappezzeria fiamminga, sulla quale un Re e una Regina scoloriti stavano giocando a scacchi in un giardino, mentre passava un gruppo di falconieri portando sul pugno coperto dal guanto gli uccelli incappucciati.", "Come se la ricordava! Nel girare lo sguardo intorno alla stanza, gli tornarono in mente tutti i momenti della sua fanciullezza solitaria; ricord\u00f2 la purezza immacolata della sua vita di adolescente e gli sembr\u00f2 orribile che proprio in quella stanza dovesse essere nascosto quel fatale ritratto. Come era lontano, in quei tempi passati, dal pensare a tutto quello che gli riservava il destino! Ma in tutta la casa non esisteva un posto altrettanto al sicuro dagli sguardi indiscreti. La chiave l'aveva lui e nessun altro poteva entrare. Sotto la coltre di porpora, il volto dipinto sulla tela poteva diventare bestiale, sozzo, immondo. Che cosa importava, se nessuno poteva vederlo? Non l'avrebbe visto neppure lui. Perch\u00e9 avrebbe dovuto assistere al nauseabondo corrompersi della sua anima? Conservava la giovinezza, e questo bastava. E poi, non poteva darsi, dopo tutto, che la sua natura si facesse pi\u00f9 bella? Non c'era nessun motivo perch\u00e9 il futuro dovesse essere cos\u00ec pieno di vergogna. L'amore poteva trovarsi sulla sua strada, purificarlo, proteggerlo da quei peccati che sembravano gi\u00e0 fermentargli nello spirito e nella carne, quei curiosi peccati ineffigiati ai quali lo stesso mistero dava raffinatezza e fascino.", "Forse un giorno quell'espressione crudele si sarebbe dileguata dalla scarlatta bocca sensuale ed egli avrebbe potuto mostrare al mondo il capolavoro di Basil Hallward. No; era impossibile. Ora per ora, settimana per settimana, quella cosa sulla tela invecchiava. Anche se sfuggiva alla bruttezza del peccato non poteva sfuggire a quella dell'et\u00e0. Le guance si sarebbero incavate, o sarebbero diventate flaccide; rughe giallastre sarebbero apparse intorno agli occhi smorti, rendendoli orribili; i capelli avrebbero perso la lucentezza, la bocca sarebbe diventata semiaperta o cascante, avrebbe assunto quell'aspetto stupido e volgare che hanno le bocche dei vecchi. Avrebbe avuto il collo grinzoso, le mani fredde, dalle vene azzurrine, il corpo contorto, come lui lo ricordava del nonno che era stato tanto duro per la sua fanciullezza. Bisognava nascondere il ritratto; non c'era altra possibilit\u00e0. - Portatelo dentro, signor Hubbard, per favore - disse con voce stanca, girandosi indietro. - Scusatemi se vi ho fatto aspettare tanto; stavo pensando a un'altra cosa. - Un po' di riposo fa sempre piacere, signor Gray - rispose il corniciaio, che ansimava ancora.", "- Dove lo mettiamo? - Oh, in qualunque posto. Qui andr\u00e0 bene. Non voglio appenderlo; basta appoggiarlo al muro. Grazie. - Si pu\u00f2 guardare l'opera d'arte? Dorian trasal\u00ec. Disse, tenendogli gli occhi addosso: - Non vi interesserebbe, signor Hubbard. Si sentiva pronto a saltargli addosso e a gettarlo per terra se avesse osato di sollevare il fastoso velame che copriva il segreto della sua vita. - Non ho bisogno di disturbarvi oltre. Vi sono davvero grato per aver avuto la gentilezza di venire. - Niente, niente, signor Gray. Sempre disposto a fare qualunque cosa per voi. - E il signor Hubbard si avvi\u00f2 gi\u00f9 per la scala, seguito dal garzone, che si gir\u00f2 indietro a guardare Dorian con un'espressione di timida ammirazione sul viso rude e sgraziato. Non aveva mai visto un essere cos\u00ec meraviglioso. Quando il rumore dei loro passi si fu dileguato, Dorian chiuse la porta e si mise in tasca la chiave. Ora si sentiva al sicuro.", "Nessuno avrebbe visto mai quell'orribile cosa; la sua ignominia non sarebbe stata vista da altri occhi se non dai suoi. Tornando nella biblioteca vide che erano appena passate le cinque e che avevano gi\u00e0 portato il t\u00e8. Su un tavolino di legno scuro e profumato, riccamente intarsiato di madreperla, dono di Lady Radley, moglie del suo tutore, graziosa ammalata di professione che aveva passato l'inverno precedente al Cairo, c'era un biglietto di Lord Henry e vicino a questo un libro legato in carta gialla con la copertina leggermente lacerata e i margini sporchi. Sul vassoio del t\u00e8 era stata deposta una copia della \"Saint James' Gazette\". Evidentemente Victor era tornato. Si chiese se avesse incontrato nell'ingresso i due che uscivano e fosse riuscito a sapere da loro quello che avevano fatto. Certo si sarebbe accorto della mancanza del quadro; indubbiamente se ne era gi\u00e0 accorto quando aveva portato il t\u00e8. Il paravento non era stato rimesso a posto e sulla parete era visibile uno spazio vuoto.", "Una notte, forse, l'avrebbe sorpreso nell'atto di salire le scale pian piano e di tentare di forzare la porta della stanza. Avere una spia in casa era una cosa orribile. Aveva sentito parlare di ricchi signori che erano stati ricattati per tutta la vita da un servo che aveva letto una lettera o sorpreso una conversazione o raccattato un biglietto con un indirizzo o trovato sotto un cuscino un fiore avvizzito oppure un pezzetto sgualcito di trina. Sospir\u00f2, si vers\u00f2 il t\u00e8 e apri il biglietto di Lord Henry. Diceva semplicemente che gli mandava il giornale della sera e un libro che poteva interessarlo e che alle otto e un quarto si sarebbe trovato al circolo. Spieg\u00f2 lentamente il giornale e lo scorse. Un segno a matita rossa sulla quinta pagina colp\u00ec il suo sguardo: era destinato ad attrarre la sua attenzione sul trafiletto seguente: INCHIESTA SU UN ATTRICE Stamane alla Taverna della Campana in Hoxton Road \u00e8 stata tenuta un'inchiesta dal signor Danby, Coroner distrettuale, sul cadavere di Sybil Vane, giovane attrice scritturata di recente al Royal Theatre di Holborn.", "E' stato emesso un verdetto di morte accidentale. Sono state espresse molte condoglianze alla madre, che si \u00e8 dimostrata grandemente afflitta tanto durante la propria deposizione quanto durante la deposizione del Dottor Birrell, che ha eseguito l'autopsia della defunta. Aggrott\u00f2 le sopracciglia, stracci\u00f2 il giornale in due pezzi e, attraversata la stanza, lo gett\u00f2 via. Com'era brutto tutto questo e come la bruttezza mostrava le cose nella loro orrenda realt\u00e0! Era un po' seccato che Lord Henry gli avesse mandato quella notizia, e certo era stato stupido a segnarla con la matita rossa. Victor poteva averla letta; conosceva l'inglese abbastanza da poterlo fare. Forse l'aveva letta e aveva cominciato a sospettare qualche cosa. Ma d'altra parte che importava? Che c'entrava Dorian Gray con la morte di Sybil Vane? Non c'era niente da temere. Dorian Gray non l'aveva uccisa. Lo sguardo gli cadde sul libro giallo che gli aveva mandato Lord Henry. Che cos'era? Si diresse verso il tavolinetto ottagonale color perla, che gli era sempre sembrato simile al lavoro di strane api egiziane che avessero lavorato l'argento, si sedette in una poltrona e cominci\u00f2 a sfogliare le pagine.", "Dopo pochi minuti era completamente assorto nella lettura, perch\u00e9 quello era il libro pi\u00f9 strano che avesse mai letto. Gli sembrava di vedersi sfilare davanti, in un corteo muto, i peccati del mondo in vesti squisite, al suono delicato dei flauti. Cose che aveva vagamente sognate diventarono immediatamente reali per lui; cose che non aveva mai sognate gli furono gradualmente rivelate. Era un romanzo senza intreccio e con un personaggio soltanto; o, per meglio dire, era semplicemente uno studio psicologico su un giovane parigino che passava la vita tentando di realizzare nel diciannovesimo secolo tutte le passioni e i modi di vivere propri di tutti i secoli salvo che del suo e di assommare in se stesso, per cos\u00ec dire, i vari stati d'animo che lo spirito del mondo \u00e8 venuto attraversando, amando per la pura loro artificiosit\u00e0 quelle rinunce alle quali l'umanit\u00e0 ha dato poco saggiamente il nome di virt\u00f9, non meno di quelle ribellioni naturali che i saggi continuano a chiamare peccati.", "Era scritto in quello stile curiosamente ingioiellato, vivido e oscuro insieme, pieno di frasi di gergo e di arcaismi, di espressioni tecniche e di parafrasi elaborate, che caratterizza l'opera di alcuni tra i migliori artisti della scuola francese dei Simbolisti. Conteneva metafore mostruose come orchidee e non meno raffinate di queste nel colore. La vita dei sensi vi era descritta coi termini della filosofia mistica. A volte era impossibile dire se si stava leggendo le estasi spirituali di qualche santo del Medio Evo oppure le confessioni morbose di un peccatore moderno. Era un libro velenoso. L'odore pesante dell'incenso sembrava aderire alle sue pagine e sconvolgere lo spirito. Nella mente del giovine, mentre passava da un capitolo all'altro, la pura cadenza delle frasi, la sottile monotonia della loro musica, piena com'era di ritornelli complessi e di movenze elaboratamente ripetute, provocava una specie di \"r\u00e8verie\", una malattia del sogno, che gli toglieva ogni coscienza del finire del giorno e dell'avanzare delle ombre.", "Attraverso le finestre brillava un cielo color verderame, senza nuvole e ornato da una stella solitaria. Alla sua luce tenue egli lesse, finch\u00e9 non fu pi\u00f9 in grado di leggere. Allora, dopo che pi\u00f9 volte il servitore lo aveva avvertito che l'ora era tarda, si alz\u00f2 e, andato nella stanza vicina, pos\u00f2 il libro sul tavolinetto fiorentino che stava sempre al suo capezzale e cominci\u00f2 a vestirsi per il pranzo. Prima che arrivasse al circolo erano quasi le nove. Trov\u00f2 Lord Henry seduto nel salone, solo e con un'aria molto annoiata. - Scusami tanto, Harry - grid\u00f2; - ma in realt\u00e0 \u00e8 tutta colpa tua. Quel libro che mi hai mandato mi ha talmente affascinato da farmi dimenticare che il tempo passava. - S\u00ec, lo sapevo che ti sarebbe piaciuto - replic\u00f2 il suo ospite, alzandosi. - Non ho detto che mi \u00e8 piaciuto. Ho detto che mi ha affascinato. C'\u00e8 una grande differenza. - Ah, l'hai scoperto, questo? - mormor\u00f2 Lord Henry.", "Passarono in sala da pranzo. Capitolo undicesimo Per molti anni Dorian Gray non pot\u00e9 liberarsi dall'influenza di quel libro, e forse sarebbe pi\u00f9 giusto dire che non cerc\u00f2 mai di liberarsene. Fece venire da Parigi non meno di nove esemplari non rilegati della prima edizione e li fece rilegare in colori diversi, cos\u00ec che potessero accordarsi con i suoi vari stati d'animo e con le mutevoli fantasie di una natura sulla quale, a volte, sembrava che lui stesso avesse perso ogni controllo. L'eroe, quel meraviglioso giovane parigino nel quale il temperamento romantico e quello scientifico erano cos\u00ec stranamente mischiati, divent\u00f2 per lui quasi una prefigurazione di se stesso; e davvero il libro gli sembrava che contenesse la storia della sua vita scritta prima che lui l'avesse vissuta. In un punto per\u00f2 egli era pi\u00f9 fortunato del fantastico eroe di quel romanzo. Egli non conobbe mai, anzi, non ebbe mai motivo di conoscere, quel terrore un po' grottesco degli specchi, delle superfici metalliche lucide, delle acque immobili, dal quale il giovane parigino fu colto tanto presto nella sua vita, dovuto all'improvviso disfacimento di una bellezza che un tempo, a quanto pare, era stata eccezionale.", "Con una gioia quasi crudele- e forse un po' di crudelt\u00e0 entra in quasi tutte le gioie, come entra sicuramente in ogni piacere - leggeva l'ultima parte del libro, con la sua descrizione davvero tragica, anche se un po' troppo accentuata, dell'angoscia e della disperazione di un uomo che aveva perso quello che, negli altri e nel mondo, aveva apprezzato di pi\u00f9. Dato che quella bellezza meravigliosa, che aveva tanto affascinato Basil Hallward e molti altri con lui, sembrava non dovesse mai abbandonarlo. Nemmeno quelli che avevano sentito dire le cose pi\u00f9 gravi sul suo conto, poich\u00e9 ogni tanto si diffondevano per Londra strane voci sul suo modo di vivere e diventavano l'argomento dei pettegolezzi dei circoli, potevano credere di lui, quando lo vedevano, niente di disonorante. Aveva sempre l'aspetto di chi \u00e8 riuscito a conservarsi immune da qualunque sporcizia del mondo. Uomini che usavano un linguaggio scurrile stavano zitti, non appena Dorian Gray entrava nella stanza; nel suo volto c'era un che di puro che ai loro occhi sembrava come un rimprovero.", "La sua presenza era sufficiente a rievocare in loro il ricordo dell'innocenza che avevano macchiato, ed essi si meravigliavano che un essere pieno di fascino e di grazia come lui fosse riuscito a sottrarsi all'impronta di un'et\u00e0 che era insieme sordida e sensuale. Spesso, tornando a casa da una di quelle sue misteriose e prolungate assenze che facevano nascere tante strane congetture tra quelli che erano o credevano di essere suoi amici, saliva nella stanza chiusa al piano superiore, apriva la porta con la chiave dalla quale non si separava mai e si sistemava, con uno specchio, di fronte al ritratto dipinto da Basil Hallward, guardando ora la faccia cattiva e invecchiata sulla tela, ora il bel volto giovanile che gli sorrideva dal vetro pulito. L'intensit\u00e0 stessa del contrasto sembrava acuire in lui la sensazione voluttuosa. Di giorno in giorno crescevano in lui di pari passo l'amore per la propria bellezza e l'interessamento alla corruzione della propria anima. Esaminava le linee ripugnanti che solcavano quella fronte rugosa o che circondavano quella pesante bocca sensuale con una cura minuziosa e a volte con una volutt\u00e0 mostruosa e terribile, chiedendosi a volte se fossero pi\u00f9 orribili le impronte dell'et\u00e0 oppure quelle del peccato.", "Metteva le mani bianche vicino a quelle ruvide e gonfie del ritratto e sorrideva. Derideva quel corpo deformato e quelle membra infiacchite. Di notte, quando giaceva insonne nella sua camera delicatamente profumata o nella lurida stanza di qualche taverna malfamata del porto che era solito frequentare sotto falso nome e travestito, c'erano momenti nei quali gli capitava di pensare alla rovina che aveva attirato sulla sua anima, con una compassione tanto pi\u00f9 acuta in quanto era squisitamente egoistica; ma quei momenti erano rari. Pareva che quella curiosit\u00e0 della vita che Lord Henry aveva risvegliato in lui per la prima volta quando si erano seduti insieme nel giardino del loro amico, tanto pi\u00f9 aumentasse quanto pi\u00f9 era appagata. Pi\u00f9 sapeva e pi\u00f9 desiderava sapere; pi\u00f9 soddisfaceva i suoi folli appetiti e pi\u00f9 questi diventavano famelici. Peraltro non aveva abbandonato ogni riguardo, almeno nei suoi rapporti con la societ\u00e0. Un paio di volte al mese durante l'inverno e ogni mercoled\u00ec sera durante la \"season\" londinese era solito aprire la sua bella casa al mondo elegante e faceva venire i pi\u00f9 celebri musicisti del momento a deliziare i suoi ospiti con le meraviglie della loro arte.", "I suoi pranzi, nel preparare i quali era costantemente assistito da Lord Henry, erano famosi sia per la cura nella scelta e nel collocamento degli invitati sia per il gusto squisito dimostrato nella decorazione della tavola, con la disposizione raffinata di fiori esotici, di tovaglierie ricamate, e di posateria antica d'oro e d'argento. Anzi non erano pochi, specialmente tra i giovanissimi, quelli che vedevano o che si immaginavano di vedere in Dorian Gray la vera personificazione di un tipo che avevano sognato pi\u00f9 volte durante gli anni di Eton e di Oxford, un tipo che doveva riunire la vera cultura dell'erudito con tutta la grazia, la distinzione e la perfezione di modi, tipiche del cosmopolita. Sembrava loro che lui appartenesse alla compagnia di quelli dei quali Dante dice che avevano cercato di rendersi perfetti mediante il culto della bellezza: era, come il Gautier, uno per il quale \"il mondo visibile esisteva\". Per lui, certo, la vita in se stessa era la prima e la pi\u00f9 grande delle arti, per la quale tutte le altre arti sembravano costituire solo una preparazione.", "La moda, che rende universale per un momento quello che in realt\u00e0 \u00e8 fantastico, e l'eleganza del vestire e dei modi, che \u00e8, nel suo genere, un tentativo di affermare l'assoluta modernit\u00e0 della bellezza, avevano naturalmente un fascino per lui. Il suo modo di vestire e lo stile particolare che adottava ogni tanto esercitavano una spiccata influenza sui giovani raffinati dei balli di Mayfair e dei circoli di Pall Mall. Lo imitavano in tutto quello che faceva e si sforzavano di riprodurre il fascino casuale delle sue graziose frivolezze, che lui, peraltro, non prendeva interamente sul serio. Poich\u00e9, per quanto fosse fin troppo disposto ad accettare la posizione che gli era stata offerta quasi immediatamente alla sua maggiore et\u00e0 e provasse anzi un piacere sottile all'idea di poter diventare per la Londra dei suoi tempi quello che l'autore del \"Satyricon\" era stato per la Roma imperiale di Nerone, in fondo al cuore aspirava per\u00f2 ad essere qualcosa di pi\u00f9 di un puro \"arbiter elegantiarum\", che viene consultato sul modo di portare un gioiello o di annodare una cravatta o di tenere il bastone.", "Cercava di elaborare un nuovo sistema di vita, che avrebbe dovuto contenere una filosofia razionale e principi suoi propri e attingere nella spiritualizzazione dei sensi la sua pi\u00f9 alta realizzazione. Il culto dei sensi \u00e8 stato biasimato spesso e a ragione, perch\u00e9 gli uomini sentono un naturale istinto di terrore nei confronti di passioni e di sentimenti che sembrano pi\u00f9 forti di loro stessi e che sanno di avere in comune con forme di vita meno altamente organizzate. Ma a Dorian Gray pareva che la vera natura dei sensi non fosse stata mai compresa e che, se questi sono rimasti selvaggi e animaleschi, \u00e8 solo perch\u00e9 il mondo ha tentato di affamarli per assoggettarli o di ucciderli attraverso la sofferenza, anzich\u00e9 tendere a farne gli elementi di una spiritualit\u00e0 nuova, la cui caratteristica dominante dovrebbe essere un istinto pi\u00f9 sottile della bellezza. Nel volgere indietro lo sguardo per contemplare gli uomini che si muovono attraverso la storia un senso di perdita lo ossessionava.", "A quanto si era rinunziato, e con che meschini risultati! Rifiuti follemente ostinati, forme mostruose di autotortura e di rinuncia, provocate dalla paura, avevano avuto come risultato una degradazione infinitamente pi\u00f9 terribile della degradazione immaginaria alla quale gli uomini, nella loro ignoranza, avevano cercato di sottrarsi. La natura, con la sua mirabile ironia, cacciava l'anacoreta nel deserto a vivere con le bestie feroci e dava per compagni all'eremita gli animali dei campi. S\u00ec, come aveva profetizzato Lord Henry, doveva nascere un nuovo Edonismo, destinato a creare daccapo la vita e a salvarla da quel duro e sgraziato puritanesimo che stava in quei giorni stranamente rivivendo; che indubbiamente avrebbe dovuto avere ai propri servigi l'intelligenza, ma non avrebbe mai dovuto accettare nessuna teoria, nessun sistema che implicasse il sacrificio di una forma qualsiasi di esperienza passionale. Anzi, la sua aspirazione doveva essere l'esperienza stessa, non i frutti dell'esperienza, dolci o amari che siano. Doveva ignorare assolutamente tanto l'ascetismo che mortifica i sensi quanto la volgare dissolutezza che li attutisce; ma doveva insegnare all'uomo a concentrarsi sui momenti di una vita che \u00e8 essa stessa un momento.", "Sono pochi quelli che non si siano svegliati a volte sul far del giorno, sia da una di quelle notti senza sogni che ci fanno quasi innamorare della morte, sia da una di quelle notti d'orrore e di gioia deformi, quando le cellule del nostro cervello sono percorse da fantasmi pi\u00f9 paurosi della stessa realt\u00e0, animati da quella vita vivace che si nasconde in tutti i grotteschi e che presta all'arte gotica la sua persistente vitalit\u00e0, poich\u00e9 si potrebbe quasi dire che questa sia particolarmente l'arte di coloro le cui menti sono state affette dalla malattia del fantasticare. Dita bianche si insinuano pian piano tra le cortine, e queste sembra che tremino. Ombre mute, dalle forme fantastiche, strisciano negli angoli della camera e vi si accovacciano. Fuori si sentono gli uccelli muoversi nel fogliame o il rumore degli uomini che vanno al lavoro o il sospiro e il singhiozzo del vento che scende dai colli e si aggira intorno alla casa silenziosa, come se avesse paura di svegliare quelli che dormono, e pure deve per forza far uscire il sonno dalla sua caverna di porpora.", "Il sottile velo del crepuscolo si solleva, un velo dopo l'altro; le cose riprendono gradualmente forma e colore, e noi vediamo l'alba rimodellare il mondo nelle sue forme secolari. Gli specchi pallidi riprendono la loro vita riflessa; i lumi senza fiamma sono nello stesso posto dove li avevamo lasciati, e vicino a loro c'\u00e8 il libro per met\u00e0 intonso che stavamo studiando, o il fiore, montato sul fil di ferro, che avevamo portato al ballo o la lettera che avevamo avuto paura di leggere o che avevamo riletta troppe volte. Niente ci sembra cambiato. La vita che conosciamo ritorna dalle ombre irreali della notte e dobbiamo riprenderla dal punto in cui l'avevamo lasciata. Si insinua in noi un senso terribile della necessit\u00e0 di continuare a spendere la nostra energia nella stessa serie monotona di abitudini stereotipate, e magari un desiderio violento che le nostre palpebre possano aprirsi una mattina su un mondo che nell'oscurit\u00e0 sia stato rimodellato per la nostra gioia, su un mondo nel quale le cose abbiano nuove forme e nuovi colori e siano cambiate o abbiano nuovi segreti, su un mondo nel quale il passato occupi ben poco spazio o non ne occupi per niente o, comunque, non sopravviva in nessuna forma consapevole di obbligo o di rimpianto, poich\u00e9 c'\u00e8 un'amarezza anche nel ricordo della gioia e una pena nel ricordo del piacere.", "Sembrava a Dorian Gray che la creazione di mondi simili fosse il vero scopo, o almeno uno dei veri scopi della vita; e, nella sua ricerca di sensazioni che fossero insieme nuove e deliziose e contenessero quell'elemento di stranezza che \u00e8 tanto essenziale per il romanzo, adottava spesso certi modi di pensare che in realt\u00e0 sapeva essere estranei alla sua natura. Si abbandonava alle loro influenze penetranti; poi, dopo averne, per cos\u00ec dire, afferrato il colore e aver appagato la propria curiosit\u00e0 intellettuale, li abbandonava con quella curiosa indifferenza che non \u00e8 incompatibile col vero ardore del temperamento, anzi, stando a certi psicologi moderni, ne costituisce spesso la condizione. Una volta gir\u00f2 voce che si proponesse di passare al Cattolicesimo; e indubbiamente il rituale cattolico esercitava sempre su di lui una grande attrazione. Il sacrificio quotidiano, ben pi\u00f9 terribile in realt\u00e0 di tutti i sacrifici del mondo antico, lo commuoveva, sia per il superbo rifiuto della testimonianza dei sensi, che per la semplicit\u00e0 primitiva dei suoi elementi e per il \"pathos\" eterno della tragedia umana che tentava di simboleggiare.", "Gli piaceva inginocchiarsi sul freddo pavimento di marmo e seguire con lo sguardo il prete nei suoi rigidi paramenti a fiorami, mentre spostava lentamente con le mani bianche il velo del tabernacolo, oppure mentre elevava l'ostensorio ingemmato a forma di lanterna, con l'ostia sottile che, in certi momenti, si direbbe, \u00e8 davvero il \"panis caelestis\", il pane degli angeli, o mentre, indossando le vesti della Passione di Cristo, rompeva l'ostia dentro il calice o si batteva il petto per i propri peccati. I turiboli fumanti, che i fanciulli vestiti di trina e di scarlatto agitavano in aria simili a grandi fiori dorati, esercitavano su di lui un loro incanto sottile. Uscendo, era solito guardare con meraviglia i confessionali neri e avrebbe voluto sedere nell'ombra buia di uno di essi ad ascoltare uomini e donne che sussurravano attraverso la grata consumata la vera storia delle loro vite. Ma non cadeva mai nell'errore di fermare il proprio sviluppo intellettuale accettando formalmente un credo o un sistema, o scambiando per una casa nella quale passare la vita un albergo buono solo per passarvi una notte, o qualche ora di una notte senza stelle e senza luna.", "Il misticismo, col suo mirabile potere di farci sembrare strane le cose che sono comuni e con la sottile antinomia che apparentemente \u00e8 inseparabile da esso, lo commosse per una stagione; e cos\u00ec pure per una stagione indulse alle dottrine materialistiche del movimento darwiniano di Germania e prov\u00f2 un piacere curioso nel far risalire pensieri e passioni dell'uomo a qualche cellula perlacea del cervello o a qualche bianco nervo del corpo, dilettandosi nella concezione della dipendenza assoluta dello spirito da certe condizioni fisiche, morbose o sane, normali o patologiche. Per\u00f2, come si \u00e8 detto prima, nessuna teoria della vita gli sembrava avere una qualche importanza di fronte alla vita stessa. Aveva profondamente coscienza della sterilit\u00e0 di ogni speculazione intellettuale che sia slegata dall'azione e dall'esperimento. Sapeva che i sensi, non meno dell'anima, hanno i loro misteri spirituali da rivelare. Cos\u00ec a un certo punto si dedic\u00f2 allo studio dei profumi e dei segreti della loro fabbricazione, distillando oli dall'odore penetrante e bruciando gomme profumate orientali.", "Scopr\u00ec che non esisteva stato d'animo che non trovasse la sua contropartita nella vita dei sensi e si dedic\u00f2 a scoprire la loro vera relazione, chiedendosi che cosa ci fosse nell'incenso che dispone al misticismo, e nell'ambra grigia che eccita le passioni, e nelle violette che risvegliano il ricordo dei romanzi morti, e nel muschio che turba la mente, e nel \"ciampak\" che sporca l'immaginazione. Tent\u00f2 a pi\u00f9 riprese di elaborare una vera e propria psicologia dei profumi e di calcolare le diverse influenze delle radici dall'odore soave e dei fiori profumati, pesanti di polline, e dei balsami aromatici e dei legni scuri e fragranti, dello spicanardo che fa ammalare, dell'hovenia che fa impazzire e dell'aloe di cui si dice che abbia il potere di espellere dall'anima la melanconia. In un altro momento si consacr\u00f2 per intero alla musica. In una stanza dai lunghi riquadri, col soffitto vermiglio e oro e pareti laccate di verde oliva, cominci\u00f2 a dare dei curiosi concerti, nei quali zingare folli tiravano fuori una musica selvaggia dalle loro piccole cetre o gravi Tunisini ammantati di giallo pizzicavano le corde tese di liuti mostruosi, mentre negri ghignanti battevano monotoni su tamburi di rame e Indiani snelli, col turbante in testa, soffiavano dentro lunghi tubi di canna o di bronzo e incantavano, o fingevano di incantare, grandi serpenti col cappuccio e orribili bisce cornute.", "Gli aspri intervalli e le stridenti discordanze della musica barbarica lo commuovevano in certi momenti nei quali tutta la grazia di Schubert, tutta la bellezza dei dolori di Chopin e perfino tutta la potenza delle armonie di Beethoven non avevano sul suo orecchio nessun effetto. Raccolse da tutte le parti del mondo una collezione degli strumenti pi\u00f9 strani che si possano trovare, sia nei sepolcreti delle nazioni estinte, sia presso quelle poche trib\u00f9 selvagge sopravvissute al contatto con la civilt\u00e0 occidentale, e amava toccarli e provarli. Possedeva il misterioso \"furuparis\" degli Indiani del Rio Negro, che le donne non sono ammesse a guardare e che neppure i giovani possono vedere se prima non sono stati sottoposti al digiuno e alla flagellazione; le giare di terra dei Peruviani, che mandano un grido stridente come quello degli uccelli; i flauti, fatti di ossa umane, che Alfonso de Ovalle sent\u00ec nel Cile; i verdi diaspri sonori che si trovano nei pressi di Cuzco e che emettono una nota singolarmente dolce.", "Possedeva zucchine dipinte, piene di ciottolini che scotendole tintinnavano; il lungo \"clarin\" dei Messicani, nel quale l'esecutore non soffia, ma inala l'aria attraverso di esso; l'aspro \"ture\" delle trib\u00f9 delle Amazzoni, che suonano le sentinelle appostate per giorni interi in cima agli alberi e che pu\u00f2 essere sentito, dicono, a tre leghe di distanza; il \"teponazili\" che ha due linguette vibranti di legno e si batte con una bacchetta unta di una gomma elastica ricavata dal succo lattiginoso delle piante; le campane \"yotl\" degli Aztechi, sospese a grappoli come l'uva; e un enorme tamburo cilindrico, rivestito della pelle di grossi serpenti, come quello che vide Bernal Diaz quando penetr\u00f2 con Cortez nel tempio messicano e del cui suono lugubre ci ha lasciato una cos\u00ec vivida descrizione. Il carattere fantastico di questi strumenti lo affascinava; e l'idea che l'arte abbia, come la natura, i suoi mostri, esseri dalla forma bestiale e dalla voce orribile, gli procurava uno strano piacere. Per\u00f2 dopo qualche tempo se ne stanc\u00f2 e torn\u00f2 a sedersi, solo o con Lord Henry, nel suo palco all'Opera, ad ascoltare con estatica volutt\u00e0 il \"Tannhauser\", scorgendo nel preludio di quella grande opera d'arte una raffigurazione della tragedia della sua anima.", "In un altro momento si diede allo studio delle gemme e apparve a un ballo mascherato nel costume di Anne de Joyeuse, Ammiraglio di Francia, in un abito coperto da cinquecentosessanta perle. Questa passione lo entusiasm\u00f2 per lunghi anni e si pu\u00f2 dire, anzi, che non l'abbandon\u00f2 mai. A volte passava una giornata intera a sistemare e risistemare nei loro astucci le varie pietre che aveva raccolto: il crisoberillo d'un verde oliva che si muta in rosso alla luce artificiale, il cimofane con la sua striscia d'argento simile a un filo, la crisolite color pistacchio, i topazi rosati o di un giallo vinoso, i carbonchi di scarlatto infuocato con tremule stelle a quattro raggi, i granati di color rosso fiamma, le spinelle arancione e violette, le ametiste con i loro strati alternati di rubino e di zaffiro. Amava l'oro rosso del diaspro solare, la bianchezza perlacea del chiaro di luna, l'arcobaleno frantumato dell'opale. Fece venire da Amsterdam tre smeraldi straordinari per le dimensioni e per la ricchezza del colore e possedeva una turchese \"de la vieille roche\" che faceva l'invidia di tutti i conoscitori.", "Scopr\u00ec inoltre storie meravigliose riguardanti le gemme. Nella \"Clericalis Disciplina\" di Alfonso si leggeva di un serpente che aveva occhi di giacinto vero; e nella storia romanzesca di Alessandro, conquistatore di Emazia, era detto che nella Valle del Giordano questi aveva trovato dei serpenti ai quali erano cresciuti sul dorso dei collari di smeraldi veri. Filostrato ci racconta che c'era una gemma nel cervello del drago e che, mostrandogli delle lettere d'oro e un panno scarlatto, si poteva far cadere il mostro in un sonno magico e ucciderlo. Secondo il grande alchimista Pierre de Boniface, il diamante rende invisibili e l'agata indiana rende eloquenti. La cornalina placa la collera, il giacinto concilia il sonno, l'ametista dissipa i fumi del vino, l'hydropicus fa impallidire la luna, il granato scaccia i demoni. La selenite cresce e si restringe insieme alla luna e il meloceus, che scopre i ladri, \u00e8 sensibile soltanto al sangue dei capretti. Leonardo Camillo aveva visto una pietra bianca, estratta dal cervello di un rospo ucciso in quel momento, che era un antidoto infallibile contro il veleno.", "Il bezoar, trovato nel cuore del daino arabico, possedeva la virt\u00f9 di curare la peste. Nei nidi degli uccelli dell'Arabia si trovava l'aspilate, che secondo Democrito proteggeva chi lo portava dai pericoli del fuoco. Alla cerimonia della sua incoronazione, il Re di Ceylon cavalc\u00f2 per la sua citt\u00e0 con un grande rubino in mano. Le porte del palazzo del Prete Gianni erano \"fatte di agata, e c'era incastonato un corno d'unicorno, affinch\u00e9 nessuno potesse portare dentro del veleno\". Sulla guglia c'erano due pomi d'oro nei quali c'erano due carbonchi, \"affinch\u00e9 l'oro potesse risplendere di giorno e i carbonchi di notte\". Nello strano romanzo di Lodge \"A Margarite of America\", era detto che nella camera della Regina si potevano vedere \"tutte le donne caste del mondo, tutte cesellate in argento, che guardavano attraverso begli specchi di crisolite, di carbonchi, di zaffiri e di smeraldi verdi\". Marco Polo aveva visto gli abitanti di Cipango mettere delle perle rosa in bocca ai morti.", "Un mostro marino era stato innamorato della perla che il palombaro port\u00f2 al Re Perozes e aveva ucciso il ladro, portando il lutto per quella perdita per sette lune. Quando gli Unni attirarono il Re nella grande imboscata, questi, secondo di Procopio, la scagli\u00f2 lontano, e cos\u00ec non fu pi\u00f9 ritrovata, bench\u00e9 l'imperatore Anastasio offrisse per essa cinquecento volte il suo peso in monete d'oro. Il Re di Malabar aveva mostrato a un certo veneziano un rosario composto di trecentoquattro perle, una per ciascuno degli Dei che adorava. Quando il Valentino, figlio di Alessandro Sesto, visit\u00f2 Luigi Dodicesimo di Francia, il suo cavallo, stando a Brant\u00f4me, era carico di foglie d'oro e il suo berretto era ornato di una doppia fila di rubini che producevano un grande splendore. Carlo d'Inghilterra cavalc\u00f2 con staffe adorne di quattrocentoventuno diamanti. Riccardo Secondo aveva una veste, valutata trentamila marchi, tutta coperta di rubini. Hall descrive Enrico Ottavo, nell'atto di andare alla Torre per essere incoronato, vestito di \"un giubbone d'oro sbalzato, ricamato sul davanti di diamanti e di pietre preziose e al collo una grande collana fatta di grossi rubini\".", "I favoriti di Giacomo Primo portavano orecchini di smeraldi montati in filigrana d'oro. Edoardo Secondo diede a Piers Gaveston un'armatura d'oro rosso tempestata di giacinti, una collana di rose d'oro ornate di turchesi e una calotta \"parsem\u00e9e\" di perle. Enrico Secondo portava guanti ingemmati che gli arrivavano al gomito e aveva un guanto da falconiere ornato di dodici rubini e cinquantadue grandi perle ornamentali. Il cappello ducale di Carlo il Temerario, ultimo duca di Borgogna della sua stirpe, aveva pendenti fatti di perle ed era tempestato di zaffiri. Quanta raffinatezza nella vita di un tempo! che sfarzo nelle sue pompe e nei suoi ornamenti! Era una cosa meravigliosa persino leggere del lusso dei morti. Pi\u00f9 tardi dedic\u00f2 la propria attenzione ai ricami e alle tappezzerie, che sostituivano gli affreschi nelle stanze gelide delle nazioni nordiche d'Europa. Indagando su quest'argomento e lui aveva sempre una straordinaria facolt\u00e0 di lasciarsi assorbire momentaneamente da tutto quello di cui si occupava fu quasi rattristato riflettendo sulla rovina che il tempo causa alle cose belle e meravigliose.", "Almeno a questa egli era riuscito a sottrarsi. Un'estate segu\u00ec l'altra, le giunchiglie gialle fiorirono e morirono pi\u00f9 volte, notti d'orrore ripeterono la storia della loro ignominia, ma lui restava immutato; non c'era inverno capace di alterare il suo volto e di sciupare il suo fiorire. Quanto era diversa la sorte delle cose materiali! Dove erano scomparse? Dov'era la grande veste color del croco sulla quale gli Dei combattevano coi Giganti, e che brune fanciulle avevano lavorato per la gioia di Atena? Dove l'enorme velario che Nerone aveva teso sul Colosseo di Roma, la titanica vela di porpora sulla quale era raffigurato il cielo stellato e Apollo nell'atto di guidare il carro tirato da biarichi destrieri con le redini d'oro? Avrebbe voluto vedere i curiosi tovaglioli tessuti per il Prete del Sole, sui quali erano raffigurate tutte le leccornie e le vivande che servivano a un festino; la veste mortuaria del Re Cilperico, con le sue trecento api d'oro; le vesti fantastiche che sollevarono l'indignazione del Vescovo di Ponto, istoriate di \"leoni, pantere, orsi, cani, foreste, rupi, cacciatori, tutto insomma quello che un pittore pu\u00f2 copiare dalla natura\", e la veste indossata una volta da Carlo d'Orl\u00e9ans, sulle cui maniche erano ricamati i versi di una canzone che cominciava: \"Madame, je suis tout joyeux\", mentre l'accompagnamento musicale delle parole era tracciato in filo d'oro e ognuna delle note, che a quei tempi avevano forma quadrata, era formata da quattro perle.", "Lesse della camera preparata al palazzo di Reims per la Regina Giovanna di Borgogna, decorata con \"mille trecento ventuno pappagalli fatti a ricamo e blasonati con l'arma del Re e cinquecento sessantuno farfalle, le cui ali erano similmente adorne dell'arma della Regina, il tutto lavorato in oro\". Caterina de' Medici ebbe un letto mortuario, costruito per lei, di velluto nero, tempestato di mezze lune e di soli; le cortine erano di damasco, con corone e ghirlande di foglie raffigurate su un fondo d'oro e d'argento, sfrangiate lungo i margini di ricami di perle, che fu sistemato in una camera tutta tappezzata da una serie delle imprese della Regina, ritagliate in velluto nero su stoffa d'argento. Luigi Quattordicesimo aveva nel suo appartamento delle cariatidi ricamate in oro, alte quindici piedi. Il letto di parata di Sobieski, Re di Polonia, era fatto di broccato d'oro di Smirne, sul quale erano ricamati in turchesi dei versetti del Corano; le gambe erano d'argento dorato, magnificamente cesellate e riccamente tempestate di medaglioni smaltati e gemmati.", "Era stato preso nel campo turco sotto Vienna, e lo stendardo di Maometto era stato sotto le dorature frementi del suo baldacchino. Cos\u00ec cerc\u00f2 per un anno intero di accumulare gli esemplari pi\u00f9 fini di tessuti e di ricami che riusc\u00ec a trovare. Si procur\u00f2 le diafane mussoline di Delhi, finemente tessute di palme di filo d'oro e ricamate di ali iridescenti di scarabei; le garze di Dacca che per la loro trasparenza sono chiamate in Oriente \"aria tessuta\", \"acqua corrente\" e \"rugiada serotina\"; strani panni istoriati di Giava; complicate tappezzerie gialle cinesi; libri rilegati in satin fulvo o in seta di un azzurro chiaro, adorne di \"fleurs de lys\", di uccelli e di figure: broccati siciliani e pesanti velluti spagnoli; stoffe georgiane adorne di monete d'oro, e Fukusas giapponesi, con i loro ori pendenti nel verde e i loro uccelli dalle piume meravigliose. Ebbe inoltre una passione speciale per i paramenti ecclesiastici, come quella che nutriva, in verit\u00e0, per qualsiasi cosa connessa con il servizio della Chiesa.", "Nei lunghi cassoni di cedro allineati lungo la galleria occidentale della casa aveva deposto molti belli e rari esemplari di quella che \u00e8 davvero la veste della Sposa di Cristo, che deve indossare porpora, gioielli e lini finissimi per nascondere il corpo pallido ed emaciato, logorato dalle sofferenze delle quali va in cerca e ferito dagli strazi che essa stessa si infligge. Possedeva una sfarzosa cappa di seta cremisina e di damasco d'oro, che ornava un motivo sempre ricorrente di melograne d'oro disposte in inflorescenze stilizzate di sei petali, oltre il quale da tutti e due i lati c'era il motivo delle pigne ricamate in perle. I ricchi bordi dorati erano divisi in pannelli rappresentanti scene della vita della Vergine e sul cappuccio era raffigurata in sete colorate l'incoronazione di Maria; lavoro italiano del quattordicesimo secolo. Un'altra cappa era di velluto verde, ricamato di gruppi di foglie d'acanto in forma di cuori, dai quali spuntavano dei fiori bianchi dal lungo stelo, i cui dettagli erano rilevati con filo d'argento e cristalli colorati.", "Il fermaglio aveva una testa di serafino lavorata di filo d'oro in rilievo. Il bordo era tessuto in damasco di seta rosso e oro, costellato di medaglioni di vari santi e martiri, tra i quali San Sebastiano. Possedeva inoltre pianete di seta color ambra, di seta azzurra e di broccato d'oro, di damasco giallo e di tela d'oro, ornate di raffigurazioni della Passione e Crocifissione di Cristo e ricamate di leoni, pavoni ed altri emblemi; dalmatiche di satin bianco e di damasco di seta rosa, decorate di tulipani, di delfini e di \"fleurs de lys\"; paliotti di velluto cremisino e di lino azzurro; e molti corporali, veli omerali e sudarii. Nei mistici uffici ai quali simili cose erano destinate c'era qualcosa che stimolava la sua immaginazione. Poich\u00e9 per lui questi tesori e tutto quello che aveva raccolto nella sua bella casa costituivano mezzi per dimenticare, modi per sfuggire, per lo spazio di una stagione, a un terrore che a momenti gli sembrava troppo grande per essere sopportato.", "Al muro della stanza deserta, chiusa a chiave, nella quale aveva trascorso tanta parte della sua adolescenza, aveva appeso con le sue stesse mani il terribile ritratto, le cui fattezze alterate gli mostravano quale fosse veramente l'abiezione della sua vita e davanti vi aveva disposto, come un sipario, la coltre di porpora e d'oro. Non ci andava per settimane intere, durante le quali dimenticava quella ripugnante cosa dipinta e recuperava la leggerezza del cuore, la sua mirabile allegria, la sua appassionata dedizione alla pura esistenza. Poi improvvisamente, una notte, usciva furtivamente di casa, andava in qualche orribile posto nei pressi di Blue Gate Fields, e vi restava per giorni e giorni, finch\u00e9 non lo cacciavano via. Al ritorno si sedeva di fronte al ritratto, a volte nauseato di quello e di se stesso, altre volte invece pieno di quell'orgoglio dell'individualismo, nel quale consiste per met\u00e0 il fascino del peccato; e allora sorrideva, con una volutt\u00e0 segreta, al fantasma deformato costretto a portare il peso che avrebbe dovuto gravare sulle sue spalle.", "Dopo qualche anno non pot\u00e9 pi\u00f9 sopportare di rimanere a lungo lontano dall'Inghilterra e abbandon\u00f2 tanto la villa a Trouville che aveva diviso con Lord Henry quanto la casetta di Algeri, tutta circondata da un muro bianco, dove avevano trascorso pi\u00f9 di una volta l'inverno. Gli era odioso separarsi dal ritratto che era tanta parte della sua vita e temeva inoltre che durante la sua assenza qualcuno potesse penetrare nella stanza, ad onta delle complicate serrature che aveva fatto applicare alla porta. Si rendeva perfettamente conto che in quel caso niente sarebbe stato rivelato. Era vero che, nonostante tutta la turpitudine e tutta la bruttezza del viso, il ritratto conservava tuttavia una spiccata somiglianza con lui stesso; ma da questo che mai poteva apprendere la gente? Se qualcuno avesse provato a fargli qualche rimprovero gli avrebbe riso in faccia. Quel ritratto non l'aveva dipinto lui; in che cosa poteva riguardarlo il fatto che avesse un aspetto ignobile e ignominioso? E anche se avesse raccontato tutto, chi gli avrebbe creduto?", "Tuttavia aveva paura. A volte, mentre si trovava nella sua grande casa nel Nottinghamshire, dove riceveva i giovani eleganti del suo rango, suoi compagni abituali, e faceva stupire tutta la contea per il lusso sfrenato e lo splendore sfarzoso del suo modo di vivere, abbandonava improvvisamente gli ospiti e si precipitava in citt\u00e0 per sincerarsi che la porta non fosse stata toccata e che il ritratto fosse ancora al suo posto. E se l'avessero rubato? La sola idea bastava a gelarlo d'orrore. In quel caso il mondo avrebbe certamente conosciuto il suo segreto. Il mondo forse gi\u00e0 lo sospettava. Poich\u00e9 se era vero che affascinava molti, non erano pochi quelli che diffidavano di lui. Corse il forte rischio di essere bocciato a un circolo del West End, al quale la sua nascita e la sua posizione sociale gli davano tutti i titoli per essere ammesso; e una volta corse voce che, essendo stato introdotto da un amico nella sala da fumo del Churchill, il duca di Berwick e un altro gentiluomo si alzarono con ostentazione e uscirono dalla stanza.", "Dopo che ebbe superato i ventotto anni, sul suo conto cominciarono a circolare delle storie curiose. Si disse che era stato visto in rissa con dei marinai stranieri in un'ignobile taverna nelle parti pi\u00f9 remote di Whitechapel, e che frequentava ladri e falsari e conosceva i misteri del loro mestiere. Le sue inesplicabili assenze divennero notorie; e quando riappariva in societ\u00e0, in qualche angolo c'erano alcuni che si sussurravano qualche cosa all'orecchio oppure gli passavano vicino sogghignando o lo guardavano con occhio freddo e indagatore, come se fossero decisi a scoprire il suo segreto. A simili insolenze, a simili tentativi di umiliarlo egli, naturalmente, non prestava la minima attenzione; e nel pensiero dei pi\u00f9 le sue maniere franche e bonarie, il suo incantevole sorriso di adolescente, la grazia infinita di quella miracolosa giovinezza che sembrava non abbandonarlo mai, costituivano di per s\u00e9 una risposta adeguata alle calunnie, come loro le qualificavano, messe in circolazione sul suo conto. Si osservava per\u00f2 che dopo qualche tempo quelli che erano stati pi\u00f9 intimi con lui sembravano evitarlo.", "Donne che lo avevano adorato freneticamente e che per amor suo avevano affrontato tutte le censure della societ\u00e0 e sfidato tutte le convenzioni erano viste impallidire di vergogna e di orrore quando Dorian Gray entrava nella stanza. Ma agli occhi di molti, questi scandali sussurrati non avevano altro effetto che quello di aumentare il suo fascino strano e pericoloso. La sua grande ricchezza costituiva un certo elemento di sicurezza; poich\u00e9 la societ\u00e0, o almeno la societ\u00e0 civilizzata, non \u00e8 mai molto portata a credere a qualcosa di male sul conto di quelli che sono insieme ricchi e affascinanti. Sente istintivamente che le buone maniere sono pi\u00f9 importanti della moralit\u00e0 e attribuisce molto meno valore alla pi\u00f9 alta rispettabilit\u00e0 che al possesso di un buon cuoco. Del resto, dopo tutto, sentirsi dire che l'uomo che ci ha offerto un cattivo pranzo e un vino scadente \u00e8 irreprensibile nella vita privata costituisce una ben magra consolazione. Come ebbe a dire una volta Lord Henry nel corso di una discussione su questo argomento, non bastano neanche le virt\u00f9 cardinali a compensare una portata servita appena tiepida; e forse in favore di questa sua teoria ci sarebbe non poco da dire, poich\u00e9 i canoni della buona societ\u00e0 sono, o dovrebbero essere, identici ai canoni dell'arte.", "La forma ha per essa un'importanza addirittura essenziale; dovrebbe accordare l'insincerit\u00e0 dei personaggi di un dramma romantico con lo spirito e con la bellezza che rendono quei drammi cos\u00ec deliziosi per noi. L'insincerit\u00e0 \u00e8 proprio una cosa tanto terribile? Non credo. E' soltanto un metodo che ci serve a moltiplicare la nostra personalit\u00e0. Cos\u00ec almeno pensava Dorian Gray. La psicologia superficiale che concepisce l'Io nell'uomo come una cosa semplice, permanente, degna di fiducia e unica nella sua essenza, lo sorprendeva. Per lui l'uomo era una creatura con miriadi di vite e miriadi di sensazioni, una creatura complessa e multiforme, che portava in s\u00e9 strane eredit\u00e0 di pensiero e di passioni e la cui carne stessa era infettata dalle mostruose malattie dei morti. Gli piaceva passeggiare per la scura e fresca galleria di quadri della sua casa di campagna guardando i ritratti di coloro il cui sangue scorreva nelle sue vene. C'era Philip Herbert, descritto da Francis Osborne nelle sue \"Memoires on the Reigns of Queen Elizabeth and King James\" come uno che era \"accarezzato dalla Corte per il suo bel viso, che non dur\u00f2 a lungo\".", "La vita che lui conduceva a volte era forse la vita del giovine Herbert? Qualche strano germe velenoso si era forse insinuato da un corpo nell'altro fino a raggiungere il suo? Era stata la sensazione oscura della bellezza deteriorata di quell'uomo a fargli esprimere tanto improvvisamente e quasi senza motivo, nello studio di Basil Hallward, la folle preghiera che aveva tanto radicalmente mutato la sua esistenza? C'era il Sir Anthony Sherard, col giubbetto d'oro, la sopravveste ingioiellata, il collo e i manichini orlati d'oro e l'armatura argentea e nera ammucchiata ai Piedi. Che cosa aveva ereditato da quest'uomo? L'amante di Giovanna di Napoli gli aveva forse trasmesso un'eredit\u00e0 di peccato e di vergogna? I suoi atti erano forse soltanto i sogni che quel morto non aveva osato tradurre in realt\u00e0? Qui, dalla tela scolorita, sorrideva Lady Elizabeth Devereux, in cappuccio di velo, pettorale di perle e maniche aperte di color rosa. Nella destra teneva un fiore, mentre la sinistra stringeva una collana smaltata di rose bianche e gialle; su un tavolino al suo fianco, un mandolino e una mela; sulle sue scarpette a punta grandi coccarde verdi.", "Egli conosceva la sua vita e le strane storie che si raccontavano a proposito dei suoi amanti. C'era in lui qualcosa del suo temperamento? Gli occhi ovali, dalle palpebre pesanti, sembravano guardarlo incuriositi. Che dire di George Willoughby, coi suoi capelli incipriati e i suoi nei fantastici? Che aspetto malvagio aveva! Il volto era scuro e abbronzato e le labbra sensuali sembravano atteggiate a una smorfia di disdegno. Sulle sue sottili mani gialle, sovraccariche di anelli, cadevano delicate maniche di pizzo. Era stato uno degli uomini alla moda del diciottesimo secolo, legato d'amicizia in giovent\u00f9 con Lord Ferrars. Che dire del secondo Lord Beckenham, compagno del Principe Reggente nei suoi giorni pi\u00f9 sfrenati, uno dei testimoni del suo matrimonio segreto con la signora Fitzherbert? Com'era bello e altero, con i suoi ricci castani e la sua posa insolente! Quali passioni gli aveva tramandato? Il mondo l'aveva tacciato d'infamia; era stato uno degli organizzatori delle orge di Carlton House e sul suo petto brillava la placca della Giarrettiera.", "Vicino al suo era appeso il ritratto di sua moglie, una donna pallida, co le labbra sottili, vestita di nero. Anche il sangue di lei scorreva nelle sue vene. Come sembrava strano tutto questo! E sua madre, col volto che ricordava quello di Lady Hamilton e le labbra umide, come se fossero state spruzzate di vino! Sapeva che cosa aveva ricevuto da lei: la sua bellezza e la sua passione per la bellezza altrui. Gli sorrideva nel suo fluente costume di Baccante; i capelli erano inghirlandati di pampini e il vino purpureo traboccava dalla coppa che teneva in mano. Nel ritratto l'incarnato si era avvizzito, ma gli occhi erano ancora meravigliosi per la profondit\u00e0 e per la lucentezza del colore e sembravano seguire tutti i suoi passi. Come li abbiamo nella nostra propria razza, cos\u00ec abbiamo antenati nella letteratura; molti di questi, forse, anche pi\u00f9 vicini a noi per tipo e temperamento e certo con un'influenza di cui siamo ancora pi\u00f9 assolutamente consapevoli.", "A volte sembrava a Dorian Gray che tutta quanta la storia fosse soltanto il racconto della sua stessa vita, non come l'aveva vissuta negli atti e nelle circostanze, ma come la sua immaginazione l'aveva creata per lui, come si era svolta nel suo cervello e nelle sue passioni. Gli sembrava di averle conosciute tutte, quelle strane e terribili figure che erano apparse sulla scena del mondo e avevano reso cos\u00ec meraviglioso il peccato e cos\u00ec raffinata la malvagit\u00e0; gli sembrava che in modo misterioso le loro vite fossero state una cosa sola con la sua. Anche l'eroe del mirabile romanzo che aveva tanto influenzato la sua vita aveva conosciuto questa curiosa fantasia. Nel settimo capitolo egli racconta come, incoronato di lauro per proteggersi dal fulmine, era stato Tiberio e si era seduto in un giardino di Capri a leggere gli osceni libri elefantini, mentre intorno a lui si aggiravano nani e pavoni e il flautista imitava burlescamente l'oscillare dell'incensiere; era stato Caligola, e aveva gozzovigliato insieme coi fantini dalla giubba verde nelle loro scuderie e cenato in una mangiatoia d'avorio insieme con un cavallo dai finimenti ingioiellati; era stato Domiziano, e aveva vagato per un corridoio con specchi marmorei alle pareti, guardandosi intorno con gli occhi stravolti, in cerca del luccicare del pugnale che doveva mettere fine ai suoi giorni, ammalato di quell'\"ennui\", di quel \"taedium vitae\" che prende coloro ai quali la vita non rifiuta niente; aveva guardato attraverso uno smeraldo trasparente i rossi macelli del circo, e poi era stato trasportato in una lettiga di perle e di porpora, tirata da mule ferrate d'argento, per la Strada delle Melegrane fino a una Casa Aurea e aveva udito la gente acclamare, al suo passaggio, Nerone Cesare; era stato Eliogabalo, e si era imbellettato la faccia, aveva filato la conocchia con le donne e portato da Cartagine la Luna per unirla in mistiche nozze al Sole.", "Dorian rileggeva a pi\u00f9 riprese questo capitolo fantastico e i due immediatamente successivi, nei quali, come in curiosi arazzi e in smalti abilmente lavorati, erano ritratte le forme terribili e belle di coloro dei quali il vizio, il sangue o la spossatezza avevano fatto dei mostri o dei pazzi: Filippo duca di Milano, che uccise la moglie e le tinse le labbra con un veleno scarlatto affinch\u00e9 il suo amante potesse succhiare la morte dal morto oggetto delle sue carezze; Pietro Barbo, il Veneziano, noto come Paolo Secondo, che nella sua vanit\u00e0 tent\u00f2 di assumere il nome di Formoso e la cui tiara, valutata duecento mila fiorini, era stata comperata a prezzo di un tremendo peccato; Giovanni Maria Visconti, che aizzava i cani a dare la caccia agli uomini e il cui cadavere assassinato fu coperto di rose da una prostituta che l'aveva amato; il Borgia sul suo cavallo bianco, col Fratricidio seduto in groppa dietro di lui e col mantello macchiato del sangue di Perotto; Pietro Riario, il giovane Cardinale Arcivescovo di Firenze, figlio favorito di Sisto Quarto, la cui bellezza era simile solo alla sua dissolutezza, che ricevette Eleonora d'Aragona in un padiglione di seta bianca e cremisina, pieno di ninfe e di centauri, e indor\u00f2 un fanciullo perch\u00e9 potesse servire al festino come Ganimede o Ila; Ezzelino, la cui melanconia non conosceva altro rimedio che lo spettacolo della morte, che nutriva per il sangue rosso la stessa passione che altri nutrono per il vino rosso e di cui si diceva che fosse figlio del diavolo e avesse barato giocando ai dadi col padre la propria anima; Giambattista Cibo, che prese per scherno il nome di Innocenzo, nelle cui vene torpide un medico ebreo trasfuse il sangue di tre giovinetti; Sigismondo Malatesta, l'amante di Isotta, Signore di Rimini, bruciato in effigie a Roma come nemico di Dio e dell'uomo, che strangol\u00f2 Polissena con una salvietta e diede a Ginevra d'Este il veleno in una coppa di smeraldo ed eresse al culto cristiano una chiesa pagana in onore di una ignominiosa passione; Carlo Sesto, che aveva adorato la moglie del fratello tanto furiosamente che un lebbroso lo ammon\u00ec della pazzia che stava per coglierlo e che, quando il suo cervello si ammal\u00f2 e divent\u00f2 delirante, poteva essere placato soltanto per mezzo di carte saracene che portavano le immagini dell'Amore, della Morte e della Follia; e Grifonetto Baglioni col suo farsetto trapunto, il berretto gemmato e i ricci in forma di acanto, che uccise Astorre con la sposa e Simonetto col suo paggio, e che era di una tale bellezza che quando cadde morente nella piazza gialla di Perugia coloro che l'avevano odiato non potevano trattenere le lacrime e Atalanta, che l'aveva maledetto, lo benedisse.", "In tutti costoro c'era un fascino orribile. Egli li vedeva di notte: e di giorno turbavano la sua immaginazione. Il Rinascimento conobbe strane maniere di avvelenare, con un elmetto e con una torcia accesa, con un guanto trapunto e un ventaglio tempestato di gemme, con una sfera da profumi dorata e con una catena d'ambra. Dorian Gray era stato avvelenato da un libro. C'erano momenti nei quali considerava il male semplicemente come un moto attraverso il quale tradurre in azione la sua concezione del Bello. Capitolo dodicesimo Era il 9 di novembre, vigilia del suo trentottesimo compleanno, come lui ebbe spesso a ricordare in seguito. Stava tornando a casa a piedi verso le undici, dalla casa di Lord Henry dove aveva pranzato, ed era avvolto in una pesante pelliccia perch\u00e9 la notte era fredda e nebbiosa. All'angolo di Grosvenor Square e South Audley Street gli pass\u00f2 vicino nella nebbia un uomo che camminava molto in fretta, col bavero del pastrano grigio rialzato e una valigia in mano.", "Dorian lo riconobbe: era Basil Hallward. Fu preso da uno strano, inesplicabile senso di paura. Non fece nessun segno di averlo riconosciuto e continu\u00f2 frettolosamente verso casa. Hallward per\u00f2 l'aveva visto; e Dorian lo sent\u00ec prima fermarsi sul marciapiede, poi corrergli dietro e dopo pochi istanti sent\u00ec la sua mano posarglisi sul braccio. - Dorian, che fortuna straordinaria! Ti ho aspettato nella tua biblioteca dalle nove in poi, finch\u00e9 ho avuto compassione del tuo servitore che era stanco e mi sono fatto accompagnar fuori, dicendogli di andare a letto. Parto per Parigi col treno di mezzanotte e desideravo in modo particolare di vederti prima di partire. Quando mi sei passato vicino, mi \u00e8 sembrato che fossi tu, o piuttosto la tua pelliccia, ma non ero sicuro. Non mi avevi riconosciuto? - Con questa nebbia, caro Basil? Quasi quasi non riconosco neppure Grosvenor Square. Credo che la mia casa debba essere in qualche posto qui vicino, ma non ne sono affatto sicuro.", "Mi dispiace che tu parta, perch\u00e9 non ti vedo da secoli. Per\u00f2 tornerai presto? - No; star\u00f2 via dall'Inghilterra per sei mesi. Voglio prendere uno studio a Parigi e chiudermici dentro finch\u00e9 non avr\u00f2 terminato un grande quadro che ho in testa. Non era per\u00f2 di me stesso che ti volevo parlare, Dorian. Eccoci a casa tua. Lasciami entrare un momento: ho qualche cosa da dirti. - Ne sar\u00f2 felice. Ma non perderai il treno? - disse Dorian, con aria indolente, mentre saliva i gradini e apriva la porta con la chiave. Il chiarore della lampada riusc\u00ec a farsi strada attraverso la nebbia e Hallward guard\u00f2 l'orologio. - Ho un sacco di tempo - rispose. - Il treno non parte che a mezzanotte e un quarto e sono appena le undici. Anzi quando ti ho incontrato stavo andando al circolo a cercarti. Sai, non ho impicci di bagaglio; la roba pesante l'ho spedita e tutto quello che ho con me \u00e8 questa valigetta, e cos\u00ec in venti minuti posso arrivare facilmente alla stazione.", "Dorian lo guard\u00f2 sorridendo. - Bel modo di viaggiare per un pittore alla moda! Una valigetta e un pastrano! Vieni dentro, altrimenti la nebbia entra in casa. E bada bene di non parlare di cose serie. Oggi niente \u00e8 serio, o almeno niente dovrebbe essere serio. Basil scosse la testa nell'entrare e segu\u00ec Dorian nella biblioteca. Nel grande caminetto aperto bruciava un bel fuoco di legna; le lampade erano accese e su un tavolino intarsiato c'era una cassetta olandese da liquori, aperta, qualche sifone di soda e alcuni grandi bicchieri di vetro molato. - Come vedi, Dorian, il tuo servitore mi ha messo proprio a mio agio. Mi ha dato tutto quello che desideravo, comprese le tue migliori sigarette col bocchino d'oro. E' un uomo che ha il senso dell'ospitalit\u00e0 e mi piace molto pi\u00f9 di quel Francese che avevi prima. Che ne \u00e8 successo del Francese, a proposito? Dorian scroll\u00f2 le spalle. - Credo che abbia sposato la cameriera di Lady Radley e le abbia aperto a Parigi un negozio di sartoria inglese.", "L\u00e0 attualmente, a quanto mi dicono, l'anglomania fa furore. Sembra un po' stupido da parte dei Francesi, non ti pare? Per\u00f2, sai, come domestico non era affatto cattivo. A me non piacque mai; per\u00f2 non c'era niente di cui potessi lagnarmi. Spesso ci immaginiamo delle cose che sono perfettamente assurde. Mi era veramente molto affezionato e quando se ne and\u00f2 sembrava molto afflitto. Vuoi un altro brandy e soda o preferisci del vino del Reno con selz? E' quello che prendo sempre io, e nella stanza vicina ce ne deve essere di certo. - Grazie, non prendo altro - disse il pittore, togliendosi cappello e pastrano e gettandoli sulla valigia che aveva depositato in un angolo. - E ora, mio caro, ti devo parlare seriamente. Non fare quella faccia accigliata; mi rendi le cose molto pi\u00f9 difficili. - Di che si tratta? - chiese Dorian, con la sua aria arrogante, lasciandosi cadere sul divano. - Spero che non si tratti di me.", "Stasera sono stanco di me stesso e vorrei essere qualcun altro. - Si tratta di te - rispose Hallward con la sua voce grave e profonda, - e io devo dirtelo. Non durer\u00e0 pi\u00f9 di mezz'ora. Dorian sospir\u00f2, accese una sigaretta e mormor\u00f2: - Mezz'ora! - Non mi sembra che sia chiederti molto, Dorian, e se parlo \u00e8 soltanto per amor tuo. Mi pare giusto che tu sappia che a Londra si stanno dicendo contro di te le cose pi\u00f9 spaventose. - Non voglio saperne niente. Adoro gli scandali degli altri; ma quelli che riguardano me non mi interessano: non hanno il fascino della novit\u00e0. - Debbono interessarti, Dorian. Ogni gentiluomo \u00e8 interessato al proprio buon nome, e tu non vorresti che si parlasse di te come di un individuo turpe e ignobile. Tu, naturalmente, hai la tua posizione, la tua ricchezza e tutto il resto; ma posizione e ricchezza non sono tutto. Bada che io non credo per niente a queste voci, o almeno non posso crederci quando ti vedo.", "Il peccato \u00e8 una cosa che si scrive sul viso di un uomo e non pu\u00f2 restare celato. La gente parla a volte di vizi segreti. Non esiste niente di simile. Se uno sciagurato ha un vizio, questo si rivela nella linea della bocca, nella pesantezza delle palpebre e perfino nella sagoma delle mani. L'anno scorso un tale (non ne dico il nome, ma tu lo conosci) venne da me per farsi fare il ritratto. Non l'avevo mai visto prima e non ne avevo mai sentito parlare fino ad allora, bench\u00e9 da allora in poi ne abbia sentito parlare molto. Mi offr\u00ec un prezzo stravagante, ma io rifiutai perch\u00e9 nella forma delle sue dita c'era qualcosa che mi era odiosa. Ora so che avevo perfettamente ragione in quello che avevo immaginato sul suo conto; la vita che conduce \u00e8 terribile. Ma tu, caro Dorian, con la tua faccia pura, aperta, innocente e la tua giovent\u00f9 mirabilmente intatta non posso credere niente contro di te.", "Eppure ti vedo molto di rado; allo studio non ci vieni pi\u00f9, e quando sono lontano da te e sento tutte queste cose orribili che la gente va mormorando sul tuo conto non so che cosa dire. Come mai, Dorian, un uomo come il duca di Berwick esce dalla sala di un circolo quando c'entri tu? Come mai ci sono tanti gentiluomini a Londra che non vengono a casa tua e non t'invitano mai a casa loro? Un tempo eri amico di Lord Staveley. La settimana scorsa l'ho incontrato a un pranzo. Accadde che il tuo nome venisse menzionato nel corso della conversazione, a proposito delle miniature che hai prestato all'esposizione al Dudley. Staveley fece una smorfia e disse che tu potevi avere il massimo gusto artistico, ma eri un uomo che a nessuna ragazza perbene dovrebbe essere permesso di conoscere e col quale nessuna donna onesta dovrebbe trovarsi seduta nella stessa stanza. Gli ricordai che ero amico tuo e gli chiesi che cosa intendesse dire.", "Me lo disse: me lo disse chiaro e tondo davanti a tutti: era orribile. Perch\u00e9 la tua amicizia riesce cos\u00ec fatale ai giovani? C'era quello sciagurato ragazzo della Guardia che si suicid\u00f2: tu eri suo grande amico. C'era Sir Henry Ashton, che fu costretto a partire dall'Inghilterra con un nome infamato: tu e lui eravate inseparabili. E Adrian Singleton e la sua fine tremenda? E il figlio unico di Lord Kent e la sua carriera? Ieri ho incontrato suo padre in Saint James Street; sembrava disfatto dalla vergogna e dal dolore. E il giovane duca di Perth? Che razza di vita \u00e8 la sua attualmente? Qual \u00e8 il gentiluomo disposto a frequentarlo? - Basta, Basil. Stai parlando di cose delle quali non sai niente, - disse Dorian Gray, mordendosi il labbro, con una nota di infinito disprezzo nella voce. - Mi chiedi perch\u00e9 Berwick esce dalla stanza quando c'entro io: \u00e8 perch\u00e9 io so tutto della sua vita, non perch\u00e9 egli sappia qualcosa della mia.", "Col sangue che ha nelle vene, come potrebbe avere dei precedenti puliti? Mi chiedi di Henry Ashton e del giovane Perth. Sono forse io che ho insegnato i suoi vizi all'uno e il suo libertinaggio all'altro? Se quell'imbecille del figlio di Kent va a cercarsi una moglie sul marciapiede \u00e8 forse cosa che mi riguarda? Se Adrian Singleton scrive su una cambiale il nome di un suo amico, sono io forse il suo guardiano? So bene quanto chiacchiera la gente in Inghilterra. Le classi borghesi, intorno alle loro volgari tavole da pranzo, sbandierano i loro pregiudizi morali e mormorano sul conto di quelli che chiamano la dissipazione della gente migliore di loro per darsi l'aria di appartenere alla buona societ\u00e0 e di essere intimi delle persone che calunniano. In questo paese basta che un uomo abbia un po' di distinzione e d'intelligenza perch\u00e9 tutte le lingue volgari gli si scatenino contro. E che razza di vita fanno poi quelli che si atteggiano a moralisti?", "Caro amico, tu dimentichi che questa \u00e8 la patria dell'ipocrisia. - Dorian - esclam\u00f2 Hallward, - la questione \u00e8 un'altra. L'Inghilterra ha i suoi difetti, lo so, e la societ\u00e0 inglese \u00e8 tutta quanta fuori strada. Ma \u00e8 per questa ragione che desidero che tu sia una persona come si deve, e tu non lo sei stato. Si ha il diritto di giudicare un uomo in base all'effetto che produce sui propri amici. Sembra che i tuoi perdano ogni senso dell'onore, di bont\u00e0, di purezza. Tu hai istillato in loro la follia del piacere e se sono sprofondati nell'abisso sei tu che ce li hai portati. S\u00ec, ce li hai condotti, eppure puoi sorridere come stai sorridendo in questo momento. Ma c'\u00e8 anche di peggio. So che tu e Harry siete inseparabili. Almeno per questo motivo, se non per altro, non avresti dovuto rendere proverbiale il nome di sua sorella. - Basil, attento. Stai andando un po' troppo lontano. - Io devo parlare e tu devi ascoltarmi e mi ascolterai.", "Quando tu facesti la conoscenza di Lady Gwendolen il pi\u00f9 piccolo soffio di scandalo non l'aveva mai sfiorata. Ora c'\u00e8 forse a Londra una sola donna rispettabile che uscirebbe con lei in carrozza nel Parco? Se nemmeno ai suoi bambini \u00e8 stato permesso di vivere con lei! E poi ci sono altre storie: di come sei stato visto uscire fuori all'alba da certe case orribili e penetrare travestito nei covi pi\u00f9 luridi di Londra. Sono vere, possono essere vere queste storie? Quando le sentii per la prima volta mi misi a ridere; adesso quando le sento mi fanno rabbrividire. E la tua casa di campagna, e la vita che vi si conduce? Dorian, tu non sai quello che si dice di te. Non ti dir\u00f2 che non voglio farti una predica. Mi ricordo che Henry disse una volta che chiunque vuole trasformarsi in un curato dilettante comincia con il dire cos\u00ec per un momento e passa immediatamente a violare la sua promessa.", "Io voglio farti la predica; voglio che tu faccia una vita che ti assicuri il rispetto di tutti, che tu ti liberi delle persone spaventose che frequenti. Non alzare le spalle in quel modo; non fare l'indifferente. Tu possiedi un'influenza meravigliosa; esercitala per il bene e non per il male. Dicono che corrompi tutti quelli di cui diventi intimo e che basta che tu entri in una casa perch\u00e9 ti segua, in una forma qualsiasi, la vergogna. Se sia cos\u00ec o no, io non lo so: e come potrei saperlo? Ma questo si dice di te. Mi hanno raccontato cose che \u00e8 impossibile mettere in dubbio. Lord Gloucester era uno dei miei pi\u00f9 grandi amici a Oxford. Mi ha fatto vedere una lettera che sua moglie gli scrisse mentre era morente, e sola, nella sua villa di Mentone. Il tuo nome era menzionato nella pi\u00f9 tremenda confessione che io abbia mai letto. Gli ho detto che era una cosa assurda, che ti conoscevo a fondo e che eri incapace di azioni di questo genere.", "Conoscerti? Mi chiedo se ti conosco davvero. Per poter rispondere a questa domanda bisognerebbe che vedessi la tua anima. - Vedere la mia anima! - mormor\u00f2 Dorian Gray, alzandosi dal sof\u00e0, pallidissimo di spavento. - S\u00ec - rispose gravemente Hallward, con un tono di profonda afflizione nella voce, - vedere la tua anima; ma questo pu\u00f2 farlo solo Dio. Dalle labbra del giovine proruppe un'amara risata di scherno. - La vedrai tu stesso, stasera! - grid\u00f2, afferrando un lume che era sulla tavola. - Vieni: \u00e8 opera tua, e perch\u00e9 non dovresti guardarla? Dopo, se ti fa piacere, potrai raccontarlo al mondo; nessuno ti creder\u00e0. Se ti credessero mi vorrebbero ancora pi\u00f9 bene; io conosco la nostra epoca meglio di te, nonostante che tu ne parli in modo cos\u00ec noioso. Vieni, ti dico. Hai chiacchierato abbastanza a proposito di corruzione; ora la vedrai in faccia. In ogni parola che pronunciava vibrava la follia dell'orgoglio. Batteva il piede in terra col suo modo insolente e fanciullesco e provava una gioia terribile all'idea che qualcun altro stava per condividere il suo segreto e che l'uomo che aveva dipinto quel ritratto, origine di tutte le sue vergogne, sarebbe stato oppresso per tutto il resto dei suoi giorni al ricordo ripugnante di ci\u00f2 che aveva fatto.", "- S\u00ec - aggiunse, venendogli pi\u00f9 vicino e guardandolo fisso nei suoi occhi severi, - ti mostrer\u00f2 la mia anima. Vedrai ci\u00f2 che tu immagini che Dio solo possa vedere. Hallward ebbe un sussulto. - Questa \u00e8 una bestemmia, Dorian - grid\u00f2. - Non devi dire cose come queste. Sai che per te io sono sempre stato un amico fedele. - Non mi toccare. Finisci quel che hai da dire. Sul volto del pittore pass\u00f2 come un lampo sinuoso di pena. Si ferm\u00f2 un attimo e fu preso da un senso violento di compassione. Dopo tutto, che diritto aveva mai di indagare sulla vita di Dorian Gray? Anche se questi aveva fatto solo la decima parte di quello che gli veniva attribuito, quanto doveva aver sofferto! Poi si irrigid\u00ec, and\u00f2 verso il caminetto e si ferm\u00f2 a guardare i ceppi che bruciavano, con le loro ceneri nivee e le loro palpitanti anime di fiamma. - Sto aspettando, Basil - disse il giovine con voce dura e chiara.", "Egli si gir\u00f2. - Quello che ho da dire \u00e8 questo - esclam\u00f2. - Tu devi darmi una risposta a quelle orribili accuse mosse contro di te. Se mi dici che sono assolutamente false da cima a fondo ti creder\u00f2. Negale, Dorian, negale! Non vedi che cosa sto attraversando? Mio Dio! Non dirmi che sei malvagio, corrotto, ignobile! Dorian Gray sorrise e le sue labbra si atteggiarono al disprezzo. - Vieni di sopra, Basil - disse calmo. - Io tengo giorno per giorno un diario della mia vita che non esce mai dalla stanza nella quale \u00e8 scritto. Se vieni con me te lo far\u00f2 vedere. - Dorian, verr\u00f2 con te, se lo desideri. Vedo che ho perso il treno, ma poco male; posso partire domani. Ma stasera non mi chiedere di leggere niente; non desidero altro che una risposta aperta alla mia domanda. - L'avrai di sopra; qui non potrei dartela. Non avrai da leggere a lungo. Capitolo tredicesimo Usc\u00ec dalla stanza e cominci\u00f2 a salire; Basil Hallward gli tenne dietro.", "Camminavano senza far rumore, come si fa istintivamente di notte. La lampada proiettava ombre fantastiche sul muro e sulla scala. Il vento che stava alzandosi fece sbattere qualche finestra. Quando furono all'ultimo piano, Dorian pos\u00f2 in terra la lampada, estrasse la chiave e la fece girare nella toppa. Chiese, sottovoce: - Insisti davvero per sapere, Basil? - S\u00ec. - Ne sono felice - rispose lui, sorridendo; poi aggiunse, con una certa spietatezza: - Sei l'unico uomo al mondo che abbia il diritto di sapere tutto sul mio conto, perch\u00e9 con la mia vita hai avuto a che fare molto di pi\u00f9 di quanto tu non creda. Riprese il lume, apr\u00ec la porta ed entr\u00f2. Una corrente d'aria fredda li invest\u00ec e il lume, per un attimo, si contrasse in una fiammella di arancione scuro. - Chiuditi dietro la porta - sussurr\u00f2, posando la lampada sulla tavola. Hallward diede un'occhiata in giro, con un'espressione incuriosita. La stanza sembrava disabitata da anni.", "Un arazzo fiammingo scolorito, un quadro coperto da un velario, un cassone italiano antico, ecco tutto quello che pareva contenere, oltre a una sedia e a un tavolino. Mentre Dorian Gray stava accendendo una candela consumata a met\u00e0 posata sul caminetto, vide che tutta la stanza era coperta di polvere e che il tappeto era tutto buchi. Un topo spaurito corse a rifugiarsi dietro i pannelli di legno. C'era un odore umido di muffa. - Dunque tu credi che Dio solo veda l'anima, Basil? Tira via quella tenda e vedrai la mia. La voce che parlava era fredda e crudele. - Dorian - mormor\u00f2 Hallward, accigliato, - sei matto o fai la commedia? - Non vuoi farlo? Allora bisogner\u00e0 che lo faccia io - disse il giovine e strapp\u00f2 dalla bacchetta la tenda, gettandola in terra. Un'esclamazione di orrore usc\u00ec dalle labbra del pittore, quando vide, in quella fioca luce, il viso ripugnante che gli sogghignava dalla tela. Nell'espressione di questo c'era qualche cosa che lo riemp\u00ec di disgusto e di schifo.", "Gran Dio! era la faccia stessa di Dorian quella che stava guardando! Quell'orrore, qualunque esso fosse, non aveva per\u00f2 interamente distrutto quella mirabile bellezza; nei capelli diradati c'era ancora un po' d'oro e sulla bocca sensuale un po' di scarlatto; gli occhi deturpati avevano conservato un bel po' della dolcezza del loro azzurro; le nobili curve non erano ancora completamente scomparse da quelle narici cesellate e da quel collo plastico. S\u00ec, era Dorian in persona; ma chi l'aveva fatto? Gli sembrava di riconoscere la sua pennellata e la cornice era quella disegnata da lui. Era un pensiero mostruoso, eppure si sent\u00ec spaventato. Prese la candela accesa e l'avvicin\u00f2 al ritratto. Nell'angolo di sinistra c'era il suo nome, tracciato in lunghe lettere di un vermiglio chiaro. Era una sporca parodia, una satira infame, ignobile. Non l'aveva fatto lui, eppure era il suo quadro, lo sapeva; e gli sembr\u00f2 che in un attimo il suo sangue non fosse pi\u00f9 di fuoco, ma di ghiaccio inerte.", "Il suo quadro? Che significava? Perch\u00e9 si era alterato? Si gir\u00f2 e guard\u00f2 Dorian Gray con gli occhi di un uomo ammalato; la sua bocca si contorse e la sua lingua arida sembr\u00f2 incapace di articolare una parola. Passandosi la mano sulla fronte la sent\u00ec madida di un sudore appiccicoso. Il giovine, appoggiato al caminetto, lo guardava con quell'espressione che si vede a volte nel viso di coloro che sono assorti in un dramma interpretato da un grande attore. In essa non c'era n\u00e9 vera gioia n\u00e9 vero dolore, ma semplicemente la passione dello spettatore e forse un bagliore di trionfo negli occhi. Si era tolto il fiore dall'occhiello e lo annusava, o fingeva di annusarlo. - Che significa questo? - grid\u00f2 finalmente Hallward. La sua voce suon\u00f2 stranamente stridula ai suoi stessi orecchi. - Anni fa, quand'ero un ragazzo - disse Dorian Gray schiacciando il fiore nel cavo della mano, - tu mi conoscesti, mi adulasti e mi insegnasti a essere vano della mia bellezza.", "Un giorno mi presentasti a un tuo amico, che mi spieg\u00f2 il miracolo della giovinezza, e tu finisti il mio ritratto, che mi rivel\u00f2 il miracolo della bellezza. In un momento di pazzia, del quale non posso dire neppure adesso se lo deploro o no, io espressi un desiderio, o forse preferisci chiamarlo preghiera... - Lo ricordo! oh, come lo ricordo bene! Ma no, la cosa \u00e8 impossibile. La stanza \u00e8 umida, la muffa deve essere penetrata nella tela, oppure i colori che adoperavo contenevano qualche sciagurato veleno minerale. Ti dico che \u00e8 una cosa impossibile. - Ah, che cosa \u00e8 impossibile? - mormor\u00f2 il giovine, andando alla finestra e premendo la fronte contro il vetro freddo, appannato dalla nebbia. - Mi dicesti che l'avevi distrutto. - Avevo sbagliato. E' questo che ha distrutto me. - Non credo che sia il mio ritratto. - Non ci ritrovi il tuo ideale? - disse Dorian, amaro. - Il mio ideale, come tu lo chiami... - Come tu lo chiamavi.", "- In esso non c'era niente di malvagio o di ripugnante. Tu per me eri un ideale come non mi sar\u00e0 mai pi\u00f9 dato d'incontrare. Questa \u00e8 la faccia di un satiro. - E' la faccia della mia anima. - Dio! che cosa avevo dunque adorato! Gli occhi sono gli occhi di un diavolo. - Basil, ognuno di noi porta in se stesso il cielo e l'inferno esclam\u00f2 Dorian con un gesto furioso di disperazione. Hallward si gir\u00f2 di nuovo verso il ritratto e lo riguard\u00f2. - Dio mio! - disse - se \u00e8 vero, e se questo \u00e8 quello che tu hai fatto della tua vita, allora devi essere anche peggiore di quello che si immaginano coloro che parlano male di te! Torn\u00f2 ad avvicinare il lume alla tela e la esamin\u00f2. La superficie sembrava del tutto inalterata, come lui l'aveva lasciata; evidentemente la bruttura e l'orrore provenivano dall'interno. Attraverso una strana accelerazione della vita interiore, la lebbra del peccato stava divorandolo lentamente, e il disfacimento di un cadavere in una tomba umida non era ugualmente spaventoso.", "La mano gli trem\u00f2 e la candela cadde dal candeliere sul pavimento, dove rimase scoppiettante. La spense posandovi il piede sopra, poi si lasci\u00f2 cadere sulla sedia malferma posta vicino al tavolino e si nascose il volto tra le mani. - Buon Dio, che lezione, che tremenda lezione! - Non ottenne risposta; ma poteva sentire il giovane singhiozzare vicino alla finestra. - Prega, Dorian, prega - mormor\u00f2. - Che cosa ci hanno insegnato a dire da bambini? \"Non ci indurre in tentazione; perdonaci i nostri peccati; mondaci delle nostre iniquit\u00e0.\" Diciamo insieme queste parole. La preghiera del tuo orgoglio \u00e8 stata esaudita; quella del tuo pentimento sar\u00e0 forse esaudita. Ti adoravo troppo e ne siamo stati entrambi puniti. Dorian Gray si gir\u00f2 lentamente e lo guard\u00f2 cogli occhi imperlati di lacrime. - E' troppo tardi, Basil - balbett\u00f2. - Non \u00e8 mai troppo tardi, Dorian. Mettiamoci in ginocchio e vediamo se possiamo ricordarci una preghiera. Non c'\u00e8 in qualche punto un versetto che dice: \"Per quanto scarlatti siano i tuoi peccati, io li render\u00f2 candidi come la neve\"?", "- Ormai per me queste parole non significano pi\u00f9 niente. - Taci! non parlare cos\u00ec. Il male che hai gi\u00e0 fatto nella tua vita \u00e8 sufficiente. Mio Dio, ma non vedi quella cosa maledetta che sogghigna verso di noi? Dorian Gray guard\u00f2 il ritratto e immediatamente lo prese un senso incontrollabile di odio contro Basil Hallward, come se glielo avesse suggerito l'immagine sulla tela, come se glielo avessero sussurrato all'orecchio quelle labbra ghignanti. Diede una rapida occhiata in giro. Lo sguardo gli cadde su qualche cosa che luccicava sul cassone dipinto che gli stava di fronte. Sapeva cos'era. Era un coltello che aveva portato con s\u00e9 qualche giorno prima per tagliare un pezzo di corda e che si era dimenticato di riportare via. Si mosse lentamente in quella direzione, passando accanto a Hallward. Appena fu dietro di lui l'afferr\u00f2 e si gir\u00f2. Hallward si muoveva sulla sedia come se fosse sul punto di alzarsi. Gli fu sopra e affond\u00f2 il coltello nella grande vena che sta dietro l'orecchio, premendo in gi\u00f9 sul tavolino la testa dell'uomo e vibrando un colpo dopo l'altro.", "Ci fu un gemito soffocato e il suono orribile di chi affoga nel sangue. Le braccia tese si alzarono convulsamente tre volte, agitando nell'aria le mani con le dita contratte in maniera grottesca. Gli inferse altri due colpi, ma l'uomo non si mosse. Qualche cosa cominciava a gocciolare sul pavimento. Aspett\u00f2 ancora un momento, continuando a premere la testa all'ingi\u00f9, poi gett\u00f2 il coltello sul tavolino e rimase in ascolto. Non sent\u00ec niente, eccetto quel rumore di gocce che cadevano sul tappeto logoro. Apr\u00ec la porta e usc\u00ec sul pianerottolo. In casa il silenzio era completo; nessuno si muoveva. Rimase chino per qualche secondo sulla ringhiera, frugando in gi\u00f9 con lo sguardo quel pozzo di oscurit\u00e0, nero di tenebre; poi tir\u00f2 fuori la chiave, ritorn\u00f2 nella stanza e vi si chiuse dentro. Ancora seduto sulla sedia e allungato sul tavolino, con la testa china, il dorso incurvato e braccia di una lunghezza fantastica, se non fosse stato per quel buco rosso e slabbrato sulla nuca e per la pozza nera e grumosa che andava lentamente allargandosi sul tavolino, si sarebbe potuto dire che l'uomo fosse semplicemente addormentato.", "Come tutto si era svolto in un lampo! Si sentiva stranamente calmo; and\u00f2 alla finestra, l'apr\u00ec e usc\u00ec sul balcone. Il vento aveva spazzato la nebbia e il cielo era come una mostruosa coda di pavone costellata di miriadi di occhi d'oro. Guardando in gi\u00f9 vide la guardia in perlustrazione che proiettava sulle porte delle case silenziose il lungo raggio della sua lanterna. La macchia violacea di una vettura in cammino comparve sull'angolo, poi svan\u00ec. Una donna con uno scialle svolazzante camminava lentamente presso le cancellate, barcollando; di tanto in tanto si fermava e si guardava indietro; a un tratto cominci\u00f2 a cantare, con voce rauca. La guardia le si avvicin\u00f2 e le disse qualcosa, e lei, con una risata, riprese il suo incerto cammino. Un vento freddo spazzava la piazza; le luci del gas oscillavano e diventavano turchine e gli alberi spogli agitavano qua e in l\u00e0 i rami che sembravano di ferro nero. Rabbrivid\u00ec e torn\u00f2 dentro chiudendosi dietro la finestra.", "Arrivato alla porta gir\u00f2 la chiave e l'apr\u00ec. Non diede neppure un'occhiata all'uomo assassinato. Ebbe la sensazione che tutto il segreto della cosa stava nel non rendersi conto della situazione. L'amico che aveva dipinto il fatale ritratto al quale era dovuta tutta la sua miseria, era uscito dalla sua vita: nient'altro. Poi gli venne in mente la lampada. Era piuttosto curiosa, un lavoro moresco d'argento opaco, damaschinato di arabeschi di acciaio brunito, tempestato di rozze turchesi. Forse il servitore ne avrebbe notato la mancanza e avrebbe fatto delle domande. Esit\u00f2 un attimo, poi torn\u00f2 indietro e la prese dal tavolo. Non pot\u00e9 non vedere quella cosa morta. Come era immobile! Come sembravano orribilmente bianche le mani! Sembrava una spaventosa figura di cera. Dopo essersi chiusa la porta alle spalle, scese tranquillamente da basso. Il legno degli scalini scricchiolava e sembrava gemere di dolore. Si ferm\u00f2 parecchie volte, in attesa, ma tutto era tranquillo; non era che il rumore dei suoi passi.", "Giunto nella biblioteca, vide nell'angolo la valigia e il pastrano. Bisognava nasconderli in qualche posto. Apr\u00ec un ripostiglio segreto posto in un pannello della parete, un ripostiglio nel quale custodiva i propri curiosi travestimenti e ve li chiuse dentro. Gli sarebbe stato facile bruciarli pi\u00f9 tardi. Poi tir\u00f2 fuori l'orologio. Erano le due e venti. Si sedette e cominci\u00f2 a riflettere. Ogni anno, quasi ogni mese, in Inghilterra c'erano degli uomini che venivano impiccati per quello che aveva fatto lui. C'era stata una follia omicida nell'aria; qualche stella rossa si era avvicinata troppo alla terra. Ma che prove c'erano contro di lui? Basil Hallward era uscito da quella casa alle undici e nessuno l'aveva visto rientrare; la servit\u00f9 era quasi tutta a Selby Royal e il suo domestico era andato a letto... Parigi! S\u00ec, Basil Hallward era andato a Parigi col treno di mezzanotte, come ne aveva espresso l'intenzione. Date le sue curiose abitudini di riservatezza, prima che nascesse un sospetto sarebbero passati dei mesi.", "Mesi! Serviva molto meno tempo per distruggere ogni cosa. Un'idea gli balen\u00f2 di colpo alla mente. Indoss\u00f2 la pelliccia, si mise in testa il cappello e usc\u00ec nell'ingresso. Qui si ferm\u00f2 perch\u00e9 sentiva di fuori, sul marciapiede, il passo pesante della guardia e vedeva riflettersi sulle finestre il chiarore della sua lanterna. Aspett\u00f2, trattenendo il respiro. Dopo un po' tir\u00f2 indietro il saliscendi e sgusci\u00f2 fuori, chiudendosi dietro pianissimo la porta, poi cominci\u00f2 a suonare il campanello. Dopo circa cinque minuti apparve il domestico, mezzo vestito e con un'aria molto assonnata. - Mi spiace di avervi svegliato, Francis - disse entrando, - ma avevo dimenticato la chiave. Che ore sono? - Le due e dieci, signore - rispose l'uomo, guardando l'orologio a pendolo e battendo le palpebre. - Le due e dieci! Com'\u00e8 tardi! Domani mattina mi dovete svegliare alle nove; ho qualche cosa da fare. - Benissimo, signore. - E' venuto nessuno stasera? - S\u00ec, il signor Hallward. E' rimasto fino alle undici e poi se ne \u00e8 andato per prendere il treno.", "- Oh, mi dispiace di non averlo visto. Ha lasciato detto qualche cosa? - Nossignore, soltanto che se non vi trovava al circolo vi avrebbe scritto da Parigi. - Va bene. Non dimenticate di chiamarmi domani mattina alle nove. - Nossignore. L'uomo, in pantofole, scivol\u00f2 gi\u00f9 nel corridoio. Dorian Gray gett\u00f2 cappello e pastrano sulla tavola ed entr\u00f2 nella biblioteca. Passeggi\u00f2 su e gi\u00f9 per la stanza per un quarto d'ora, mordendosi le labbra e riflettendo; poi prese da uno degli scaffali il libro degli indirizzi e cominci\u00f2 a sfogliarlo. \"Alan Campbell, 152, Hertford Street, Mayfair.\" S\u00ec, era quello l'uomo che gli serviva. Capitolo quattordicesimo La mattina dopo, alle nove, il servitore entr\u00f2 portando su un vassoio una tazza di cioccolata e apr\u00ec le persiane. Steso sul fianco destro, con una mano sotto la guancia, Dorian dormiva tranquillissimo e sembrava un ragazzino stanco del gioco o dello studio. Il domestico dovette toccarlo sulla spalla due volte, prima che si svegliasse; e quando apr\u00ec gli occhi pass\u00f2 sulle sue labbra un vago sorriso, come se egli fosse stato perduto in un sogno delizioso.", "Invece non aveva sognato affatto; il suo sonno non era stato turbato da nessuna immagine n\u00e9 gradevole n\u00e9 penosa; ma la giovent\u00f9 sorride senza nessun motivo, ed \u00e8 questa una delle sue maggiori attrattive. Si gir\u00f2 e, appoggiandosi al gomito, cominci\u00f2 a sorseggiare la cioccolata. Il mite sole di novembre riempiva la camera, il cielo era sereno e c'era nell'aria un piacevole tepore. Pareva quasi una mattinata di maggio. A poco a poco, con gambe silenziose e insanguinate, gli avvenimenti della notte precedente si insinuarono nel suo cervello, dove si ricostruirono con una spaventosa nitidezza. Il ricordo di tutto quello che aveva sofferto lo fece riscuotere e per un attimo torn\u00f2 a invaderlo lo stesso curioso sentimento di odio contro Basil Hallward che lo aveva spinto a ucciderlo mentre stava seduto sulla sedia. Si sent\u00ec gelare dall'ira. Inoltre c'era il morto, ancora seduto lass\u00f9; adesso, anzi, alla luce del sole. Che orrore! Cose cos\u00ec ripugnanti erano fatte per l'oscurit\u00e0, non per il giorno.", "Ebbe la sensazione che se continuava a rimuginare sull'accaduto avrebbe finito con l'ammalarsi o con l'impazzire. Il fascino di certi peccati sta pi\u00f9 nel ricordarli che nel commetterli; sono strani trionfi che soddisfano l'orgoglio pi\u00f9 che le passioni e procurano all'intelletto una pi\u00f9 vivace sensazione di gioia, pi\u00f9 intensa di qualunque gioia che hanno procurato o che potrebbero procurare ai sensi; ma questo non rientrava in quella categoria. Era una cosa che bisognava cacciare dalla testa, drogare con l'oppio, strangolare per non esserne strangolati. Quando suon\u00f2 la mezza, si pass\u00f2 la mano sulla fronte, poi si alz\u00f2 in fretta e si vest\u00ec con cura anche maggiore del solito, mettendo un'attenzione particolare nella scelta della cravatta e della spilla e cambiando pi\u00f9 volte anelli. Si intrattenne a lungo anche a colazione, assaggiando i diversi piatti, parlando col domestico di certe livree nuove che pensava di far fare per la servit\u00f9 di Selby e leggendo la sua corrispondenza. Alcune lettere lo fecero sorridere, altre lo infastidirono.", "Una la lesse diverse volte, poi la stracci\u00f2 con una lieve espressione di noia. \"Che cosa tremenda, la memoria di una donna! \", come una volta aveva detto Lord Henry. Dopo aver preso una tazza di caff\u00e8 nero, si asciug\u00f2 lentamente le labbra col tovagliolo, fece cenno al servitore di aspettare e si sedette alla scrivania a scrivere due lettere. Se ne mise in tasca una e diede l'altra al domestico. - Francis, portatela subito al numero 152 di Hertford Street e se il signor Campbell non \u00e8 in citt\u00e0 fatevi dare il suo indirizzo. Rimasto solo, accese una sigaretta e inizi\u00f2 a disegnare su un foglio di carta, prima dei fiori e dei motivi architettonici, poi dei volti umani. Di colpo si accorse che tutte le facce che disegnava sembravano avere una somiglianza fantastica con quella di Basil Hallward. Aggrott\u00f2 le sopracciglia, si alz\u00f2, and\u00f2 a uno scaffale e prese un volume, a caso. Era deciso a non pensare a quello che era accaduto, prima che il pensarvi fosse assolutamente necessario.", "Si stese sul divano e guard\u00f2 il frontespizio del libro. Erano gli \"Emaux et Cam\u00e9es\" del Gautier, nell'edizione dello Charpentier su carta del Giappone, con i disegni del Jacquemart. La rilegatura era in pelle color limone, con un disegno a graticcio dorato, punteggiato di melograne. Gliel'aveva regalato Adrian Singleton. Sfogliando il libro, gli cadde sotto gli occhi la poesia sulla mano di Lacenaire, la mano gialla e fredda \"du supplice encore mal lav\u00e9e\", col suo vello di peli rossicci e i suoi \"doigts de faune\". Si guard\u00f2 le dita bianche e affusolate, rabbrivid\u00ec leggermente suo malgrado e pass\u00f2 oltre, finch\u00e9 arriv\u00f2 a quelle belle strofe su Venezia. Sur une gamme chromatique, Le sein de perles ruisselant, Le V\u00e9nus de l'Adriatique Sort de l'eau son corps rose et blanc. Les domes, sur l'azur des ondes Suivant la phrase au pur contour S'enflent comme des gorges rondes Que soul\u00e8ve un soupir d'amour. L'esquif aborde et me d\u00e9pose, Jetant son amarre au pilier, Devant une fa\u00e7ade rose, Sur le marbre d'un escalier.", "Com'erano deliziose! Nel leggere sembrava di navigare per le grandi strade d'acqua della citt\u00e0 color di rosa e di perla, in una gondola nera con la prua d'argento e le tendine scorrevoli. I versi stessi gli sembravano simili a quelle linee diritte d'un azzurro di turchese, che seguono chi si spinge verso il Lido. Le improvvise macchie di colore gli ricordavano lo splendore dei colombi dal collo iridato e opalino, che volano intorno al Campanile diritto e traforato, o passeggiano, con tanta grazia e tanta dignit\u00e0, attraverso le arcate buie, annerite dalla polvere. Piegandosi all'indietro, con gli occhi semichiusi, andava ripetendo a se stesso: Devant une fa\u00e7ade rose Sur le marbre d'un escalier. Tutta Venezia era in questi due versi. Si ricord\u00f2 l'autunno che vi aveva passato e un meraviglioso amore che l'aveva spinto a sfrenate e deliziose follie. Non c'\u00e8 posto che non contenga qualche cosa di romantico; ma Venezia, come Oxford, ha conservato lo sfondo per il romanzo; e per chi \u00e8 veramente romantico lo sfondo \u00e8 tutto, o quasi tutto.", "Durante una parte di quel soggiorno Basil era stato con lui ed era diventato fanatico del Tintoretto. Povero Basil! che orrenda fine era stata la sua! Sospir\u00f2 e riprese il volume, cercando di dimenticare. Lesse delle rondini che entrano ed escono a volo in quel piccolo caff\u00e8 di Smirne, dove gli Hagi siedono contando i grani dei loro rosari d'ambra e i mercanti col turbante fumano le lunghe pipe adorne di nappine, conversando gravemente. Lesse dell'obelisco della Place de la Concorde, che piange lacrime di granito nel suo solitario esilio senza sole e sospira di tornare presso il Nilo tiepido e coperto di loto, l\u00e0 dove sono le sfingi e gli ibis rosa e rossi e gli avvoltoi bianchi dalle unghie dorate e i coccodrilli, con i loro piccoli occhi di berillo, strisciano sul verde fango fumante. Prese a fantasticare su quei versi che, evocando la musica da un marmo macchiato di baci, parlano di quella curiosa statua che il Gautier paragona a una voce di contralto, quel \"monstre charmant\" che giace nella camera di porfido del Louvre.", "Ma dopo un po' il libro gli cadde di mano. Si innervos\u00ec e fu preso da un tremendo accesso di terrore. E se Alan Campbell non era in Inghilterra? Prima che potesse tornare sarebbero passati giorni e giorni. Poteva magari rifiutarsi di venire. In quel caso, che cosa avrebbe fatto? Ogni minuto aveva un'importanza vitale. Una volta, cinque anni prima, erano stati amicissimi, anzi, quasi inseparabili; poi la loro intimit\u00e0 era bruscamente finita e ora, quando si incontravano in societ\u00e0, il solo che sorrideva era Dorian; Alan Campbell mai. Era un giovane estremamente intelligente, bench\u00e9 incapace di apprezzare le arti figurative e bench\u00e9 quel po' di senso che aveva della bellezza e della poesia lo dovesse interamente a Dorian. La sua passione intellettuale dominante era la scienza. A Cambridge aveva passato molto tempo nel laboratorio e aveva ottenuto una buona classifica negli esami di scienze naturali del suo corso. Continuava anzi a dedicarsi agli studi di chimica e aveva un laboratorio suo, nel quale si rinchiudeva per giornate intere, con grande dispiacere di sua madre, che si era messa in testa che doveva presentarsi al Parlamento e aveva una vaga idea che un chimico fosse un individuo che esegue ricette.", "Era per\u00f2 anche un eccellente musicista e suonava sia il pianoforte che il violino in una maniera molto superiore alla media dei dilettanti; anzi, era stata la musica ad avvicinarlo a Dorian Gray, la musica e quell'attrazione indefinibile che Dorian sembrava avere il potere di esercitare quando voleva e che anzi esercitava spesso senza rendersene conto. Si erano conosciuti in casa di Lady Berkshire la sera che vi suon\u00f2 Rubinstein, e dopo di allora furono visti sempre insieme all'Opera e negli altri posti dove si faceva della buona musica. La loro intimit\u00e0 continu\u00f2 per un anno e mezzo. Campbell era costantemente a Selby Royal o nella casa di Grosvenor Square. Per lui, come per molti altri, Dorian Gray costituiva il tipo di tutto ci\u00f2 che \u00e8 meraviglioso e affascinante nella vita. Nessuno seppe mai se c'era stata un lite tra di loro; ma la gente improvvisamente osserv\u00f2 che quando si incontravano si parlavano appena e che Campbell pareva sempre andarsene di buon'ora da qualsiasi ricevimento al quale partecipasse Dorian Gray.", "Inoltre, era cambiato; a volte era stranamente melanconico, sembrava quasi che non gli piacesse sentire la musica e non suonava mai, adducendo, quando gli veniva chiesto, la scusa che era tanto preso dalla scienza che non gli restava tempo per esercitarsi. Questo indubbiamente era vero; sembrava che si interessasse ogni giorno di pi\u00f9 alla biologia e il suo nome apparve un paio di volte in qualche rivista scientifica, in rapporto a certi curiosi esperimenti. Questo era l'uomo che Dorian Gray stava aspettando. Continuava a guardare l'orologio a ogni secondo e con il passare dei minuti la sua agitazione divent\u00f2 tremenda. Finalmente si alz\u00f2 e cominci\u00f2 a camminare su e gi\u00f9 per la stanza, a lunghi passi furtivi, come un bell'animale in gabbia. Aveva le mani stranamente fredde. Quello stato di incertezza divent\u00f2 insopportabile. Gli sembrava che il tempo camminasse con piedi di piombo e che lui stesso fosse trascinato da venti mostruosi verso l'orlo scosceso di un oscuro precipizio. Sapeva quello che lo aspettava col\u00e0; anzi, addirittura lo vide e, rabbrividendo, si premette le mani sudate sulle palpebre brucianti, come se avesse voluto privare della vista il cervello e ricacciare i globi oculari dentro le loro cavit\u00e0.", "Ma era tutto inutile. Il cervello si nutriva di un cibo suo proprio e l'immaginazione, che il terrore rendeva grottesca, si contraeva e si contorceva come fa un essere vivente per lo spasimo, ballava come un ignobile pupazzo su un palchetto, ghignava attraverso maschere sempre nuove. Poi, bruscamente, per lui il tempo si ferm\u00f2: quella cosa cieca, dal fiato corto, smise di strisciare, e poich\u00e9 il tempo era morto, pensieri orribili corsero velocemente verso di lui, trascinarono fuori dalla tomba un futuro spaventoso, glielo fecero vedere: lui lo guard\u00f2 e l'orrore lo paralizz\u00f2. Finalmente la porta si apr\u00ec ed entr\u00f2 il servitore. Lo guard\u00f2 con occhi vitrei. - Il signor Campbell - annunci\u00f2 il domestico. Gli sfugg\u00ec dalle labbra un sospiro di sollievo e sulle guance riapparve il colorito. - Fatelo entrare subito, Francis. - Sentiva di essere tornato come era sempre; la vigliaccheria era scomparsa. Il servitore si ritir\u00f2 con un inchino e pochi attimi dopo entr\u00f2 Alan Campbell, molto severo in volto, alquanto pallido, di un pallore reso pi\u00f9 intenso dai capelli nerissimi e dalle ciglia scure.", "- Sei molto gentile, Alan. Ti ringrazio di essere venuto. - Mi ero proposto di non mettere pi\u00f9 piede in casa tua, Gray, ma tu hai detto che era una questione di vita o di morte. La voce era dura e fredda. Parlava con lenta decisione e nello sguardo fisso e penetrante che fiss\u00f2 addosso a Dorian c'era un'espressione di disprezzo. Teneva le mani nella pelliccia d'astrakan e sembrava non aver notato il gesto che l'aveva salutato. - S\u00ec, Alan, \u00e8 una questione di vita o di morte, e per pi\u00f9 di uno. Siedi. Campbell prese una sedia vicino al tavolo e Dorian gli sedette di fronte. I loro sguardi si incontrarono. In quello di Dorian c'era una piet\u00e0 infinita; sapeva che quello che stava per fare era tremendo. Dopo un attimo di tensione silenziosa, si chin\u00f2 in avanti e, con molta calma, ma spiando l'effetto che ognuna delle sue parole produceva sul volto di colui che aveva mandato a chiamare, disse: - Alan, in una stanza chiusa a chiave all'ultimo piano di questa casa, una stanza alla quale, all'infuori di me, nessuno pu\u00f2 accedere, seduto a un tavolino c'\u00e8 un morto.", "E' morto ormai da dieci ore. Non ti agitare e non guardarmi a quel modo. Chi \u00e8 l'uomo, perch\u00e9 \u00e8 morto, come \u00e8 morto, sono cose che non ti riguardano. Quello che tu devi fare \u00e8 questo... - Basta, Gray. Non voglio sapere altro. Se quello che mi hai detto \u00e8 vero o no \u00e8 cosa che non mi interessa. Mi rifiuto assolutamente di essere immischiato nella tua vita. Tieni per te i tuoi orribili segreti; non mi interessano pi\u00f9. - Devono interessarti, Alan. Questo dovr\u00e0 interessarti. Mi dispiace infinitamente per te, Alan, ma non posso fare diversamente. Tu sei l'unico uomo che possa salvarmi e io sono costretto a farti entrare in questa storia; non ho scelta. Alan, tu sei uno scienziato, ti intendi di chimica e di roba di questo genere. Quello che devi fare \u00e8 distruggere quella cosa che \u00e8 disopra: distruggerla in modo che non ne rimanga traccia. Nessuno ha visto quella persona entrare in questa casa; anzi in questo momento tutti credono che sia a Parigi e per parecchi mesi nessuno si accorger\u00e0 della sua assenza.", "Bisogna che, quando se ne accorgeranno, qui non si ritrovi la minima traccia di lui. Tu, Alan, devi cambiarlo e cambiare tutto quello che gli appartiene in un pugno di cenere che io possa disperdere al vento. - Sei pazzo, Dorian. - Ah, aspettavo che tu mi chiamassi Dorian. - Ti dico che sei pazzo. Sei pazzo a immaginarti che io alzerei un solo dito per aiutarti, pazzo a farmi questa mostruosa confessione. Non voglio avere niente a che fare con questa storia, qualunque essa sia. Credi forse che io voglia rischiare la mia reputazione per te? Che importa a me delle tue azioni diaboliche? - Si tratta di un suicidio, Alan. - Tanto meglio. Ma chi ce l'ha spinto? Tu, m'immagino. - Insisti a rifiutare di fare questo per me? - Naturalmente rifiuto. Non voglio assolutamente entrarci. Quale che sia la vergogna a cui sarai esposto non me ne importa niente; tu la meriti pienamente. Non mi dispiacerebbe affatto vederti svergognato, svergognato pubblicamente.", "Come osi chiedere a me, a me fra tutti gli uomini di questo mondo, di entrare in un orrore simile? Ti ritenevo un miglior conoscitore del carattere umano; il tuo amico Lord Henry Wotton non pu\u00f2 averti insegnato gran che di psicologia, qualunque altra cosa ti abbia insegnato. Niente potrebbe spingermi a muovere un passo per aiutarti. Hai sbagliato indirizzo. Va' da qualcuno dei tuoi amici, non da me. - Alan, si tratta di un omicidio. L'ho ucciso io. Tu non sai quanto mi abbia fatto soffrire. Quale che sia la mia vita, \u00e8 lui responsabile di averla fatta o disfatta, molto pi\u00f9 di quel povero Harry; anche se l'ha fatto senza intenzione, il risultato \u00e8 stato identico. - Omicidio! Gran Dio, Dorian, a questo sei arrivato! Io non andr\u00f2 a denunciarti; non sono affari miei, e poi, anche senza che io metta le cose in marcia, tu sarai certamente arrestato. Nessuno commette un delitto senza fare qualche stupidaggine. Ma io non voglio entrarci per niente.", "- Tu devi entrarci. Aspetta, aspetta un momento, stammi a sentire, soltanto a sentire, Alan. Tutto quello che ti chiedo \u00e8 di compiere un certo esperimento scientifico. Tu frequenti gli ospedali e gli obitori e gli orrori che compi in quei luoghi ti lasciano insensibile. Se in una schifosa sala anatomica o in un fetido laboratorio tu avessi trovato quest'uomo steso su una tavola di metallo, incavata da rozzi scolatoi per farci scorrere dentro il sangue, lo considereresti soltanto come un magnifico soggetto. Non batteresti ciglio; non ti sembrerebbe di far niente di male; al contrario, penseresti probabilmente di rendere un servigio all'umanit\u00e0 o di accrescere la somma delle conoscenze nel mondo o di appagare la curiosit\u00e0 intellettuale o qualche altra cosa di questo genere. Quello che ti chiedo di fare \u00e8 semplicemente una cosa che hai gi\u00e0 fatto tante volte; anzi, distruggere un cadavere deve essere molto meno orribile dei lavori che sei abituato a fare. E ricordati che costituisce l'unica prova che esista contro di me.", "Se lo scoprono io sono perduto, e se tu non mi aiuti lo scopriranno di certo. - Tu dimentichi che io non ho il minimo desiderio di aiutarti. La cosa mi lascia del tutto indifferente. Non mi riguarda affatto. - Alan, ti supplico. Pensa alla posizione in cui mi trovo. Poco prima che tu arrivassi sono quasi svenuto dal terrore. Anche tu, un giorno, potresti conoscere il terrore. Ma no, non pensare a questo. Considera la questione dal puro punto di vista scientifico. Tu non stai a indagare la provenienza dei cadaveri che servono ai tuoi esperimenti: non indagare adesso. Ti ho gi\u00e0 detto fin troppo. Ma ti prego di far questo. Un tempo noi due eravamo amici, Alan. - Non parlare di quei tempi, Dorian. Sono morti. - Qualche volta i morti non se ne vanno. Quell'uomo lass\u00f9 non se ne andr\u00e0. E' seduto al tavolino con la testa reclinata e le braccia distese. Alan, Alan, se non vieni in mio aiuto io sono un uomo rovinato.", "Mi impiccheranno, Alan! Non lo capisci? Mi impiccheranno per quello che ho fatto. - Non serve a niente prolungare questa scena. Rifiuto assolutamente di fare qualsiasi cosa in quest'affare. E' una pazzia da parte tua chiedermelo. - Rifiuti? - S\u00ec. - Ti supplico, Alan. - E' inutile. La stessa espressione di piet\u00e0 riapparve negli occhi di Dorian; poi questi stese la mano, prese un foglio di carta e vi scrisse qualche cosa. Lo lesse due volte, lo pieg\u00f2 accuratamente e lo spinse attraverso la tavola. Fatto questo si alz\u00f2 e and\u00f2 verso la finestra. Campbell lo guard\u00f2 stupefatto, poi prese il foglio e l'apr\u00ec. Mentre lo leggeva, il suo volto si fece mortalmente pallido. Ricadde sulla sedia e fu preso da un orribile senso di nausea. Gli sembrava che il suo cuore battesse, fino a morirne, in qualche cavit\u00e0 vuota. Dopo un paio di minuti di spaventoso silenzio, Dorian torn\u00f2 indietro, venne a collocarsi dietro di lui e gli mise una mano sulla spalla.", "- Mi dispiace per te, Alan - mormor\u00f2; - ma non mi hai lasciato altra alternativa. Ho qui una lettera, gi\u00e0 scritta; guarda l'indirizzo. Se non mi aiuti sar\u00f2 costretto a mandarla e tu sai quale sar\u00e0 il risultato. Ma tu mi aiuterai; ora ti \u00e8 impossibile rifiutare. Ho cercato di risparmiarti; mi devi rendere la giustizia di ammetterlo. Sei stato duro, aspro, offensivo; mi hai trattato come nessuno ha mai osato trattarmi; nessun uomo vivente, quanto meno. Ho sopportato tutto; ora sono io che detto le condizioni. Campbell si prese la testa tra le mani e un brivido lo scosse tutto. - S\u00ec, sono io che detto le condizioni, e tu sai quali siano. La cosa \u00e8 semplicissima. Andiamo, non agitarti tanto. La cosa deve essere fatta. Coraggio, su! Un gemito sfugg\u00ec dalle labbra di Campbell, che tremava tutto. Gli sembrava che il tic-tac dell'orologio sul caminetto dividesse il tempo in tanti atomi separati, ognuno dei quali era troppo tremendo per essere sopportato.", "Sentiva un cerchio di ferro stringerglisi pian piano intorno alla fronte, come se l'ignominia che gli era stata minacciata gli fosse gi\u00e0 caduta addosso. Quella mano sulla sua spalla pesava come se fosse stata di piombo; era insopportabile; sembrava che lo schiacciasse. - Su, Alan, bisogna che tu decida immediatamente. - Non posso farlo - disse meccanicamente, come se le parole avessero avuto il potere di mutare i fatti. - Devi. Non hai scelta. Non perdiamo tempo. Egli esit\u00f2 un attimo. - C'\u00e8 una stufa nella stanza di sopra? - S\u00ec, c'\u00e8 una stufa a gas, con dell'amianto. - Bisogna che vada a casa a prendere certe cose dal laboratorio. - No, Alan, non devi uscire di qui. Scrivi su un pezzo di carta quello che ti serve e il mio servitore prender\u00e0 una carrozza e ti porter\u00e0 tutto quanto. Campbell scarabocchi\u00f2 poche righe, le asciug\u00f2 e scrisse su una busta l'indirizzo del suo preparatore. Dorian prese l'appunto e lo lesse attentamente; poi suon\u00f2 il campanello e lo diede al domestico, ordinandogli di tornare al pi\u00f9 presto portando la roba con s\u00e9.", "Quando il portone si richiuse, Campbell sobbalz\u00f2 nervosamente, si alz\u00f2 e and\u00f2 fino al caminetto. Tremava come se avesse la febbre. Per una ventina di minuti nessuno dei due pronunci\u00f2 una parola. Una mosca ronzava rumorosamente per la stanza e i battiti dell'orologio sembravano colpi di martello. Quando l'orologio batt\u00e9 il tocco, Campbell si gir\u00f2 e, guardando Dorian Gray, vide che aveva gli occhi pieni di lacrime. Nella purezza e nella finezza di quel volto attristato c'era qualcosa che sembr\u00f2 renderlo furioso. - Sei infame, assolutamente infame! - balbett\u00f2. - Taci, Alan. Mi hai salvato la vita - disse Dorian. - La tua vita! Buon Dio, che vita \u00e8 la tua! Sei passato di corruzione in corruzione e ora sei arrivato al delitto. Se faccio quello che sto per fare, quello che mi costringi a fare, non \u00e8 certo alla vita tua che penso. - Ah, Alan - mormor\u00f2 Dorian sospirando, - vorrei che tu sentissi per me la millesima parte della piet\u00e0 che io provo per te.", "Dette queste parole si allontan\u00f2 e si mise a guardare in giardino. Campbell non rispose. Dopo una decina di minuti bussarono alla porta ed entr\u00f2 il servitore, portando una grossa cassa di mogano piena di sostanze chimiche, un lungo rotolo di filo d'acciaio e di platino e due pinze di ferro di forma piuttosto strana. - La lascio qui questa roba, signore? - chiese a Campbell. - S\u00ec - disse Dorian. - Ma ho paura di avere un'altra commissione da darvi, Francis. Come si chiama quell'uomo di Richmond che fornisce le orchidee per Selby? - Harden, signore. - Appunto, Harden. Andate subito a Richmond, parlate personalmente con Harden e ditegli di mandare il doppio delle orchidee che avevo ordinato e di mandarne il meno possibile di bianche; anzi, di quelle bianche non ne voglio. E' una bella giornata, Francis, e Richmond \u00e8 un luogo graziosissimo, altrimenti non vi avrei dato questo fastidio. - Nessun fastidio, signore. A che ora devo tornare?", "Dorian guard\u00f2 Campbell e disse, con voce calma e indifferente: - Quanto tempo ci vuole per il tuo esperimento, Alan? La presenza nella stanza di un terzo sembrava infondergli un coraggio straordinario. Campbell aggrott\u00f2 le sopracciglia e si morse il labbro. - Circa cinque ore - rispose. - Allora, Francis, baster\u00e0 che siate di ritorno alle sette e mezzo. O meglio, tirate fuori quello che mi occorre per vestirmi e prendetevi una serata di libert\u00e0. Non pranzo a casa e perci\u00f2 non ho bisogno di voi. - Grazie, signore - rispose l'uomo, uscendo dalla stanza. - Ora, Alan, non c'\u00e8 un minuto da perdere. Come pesa questa cassa! La porter\u00f2 io; tu porta le altre cose. Parlava con un accento rapido e autoritario e Campbell si sent\u00ec dominato da lui. Uscirono insieme dalla stanza. Quando arrivarono all'ultimo pianerottolo, Dorian tir\u00f2 fuori la chiave e la fece girare nella toppa; poi si ferm\u00f2 e nei suoi occhi apparve un'espressione turbata. Rabbrivid\u00ec.", "- Non credo che potr\u00f2 entrare, Alan - mormor\u00f2. - Non fa niente. Non ho bisogno di te - disse freddamente Campbell. Dorian apr\u00ec la porta a met\u00e0 e in quest'atto vide la faccia del ritratto ghignare alla luce del sole. Davanti ad esso giaceva in terra la cortina lacerata. Gli torn\u00f2 in mente che la sera prima, per la prima volta in vita sua, si era dimenticato di nascondere la tela fatale. Stava per precipitarsi in avanti, ma si ferm\u00f2 con un brivido. Che cos'era quell'orribile rugiada rossa che brillava, umida e scintillante, su una delle mani, come se la tela avesse sudato sangue? Che cosa orrenda! In quel momento gli sembr\u00f2 ancora pi\u00f9 orrenda di quella cosa muta che, lo sapeva, era stesa attraverso la tavola; quella cosa la cui ombra grottesca e deforme sul tappeto macchiato mostrava che non s'era mossa, che era ancora l\u00e0 dove lui l'aveva lasciata. Respir\u00f2 profondamente, apr\u00ec un po' di pi\u00f9 la porta ed entr\u00f2 rapido, con gli occhi semichiusi e girando la testa da un'altra parte, deciso a non guardare il morto nemmeno una volta: poi chinandosi raccolse il panno porpora e oro e lo gett\u00f2 sul ritratto.", "Si ferm\u00f2 perch\u00e9 l'idea di doversi girare indietro lo atterriva. I suoi occhi erano fissi sugli intrichi del disegno che gli stava davanti. Sent\u00ec Campbell portare dentro la cassa pesante, i ferri e le altre cose che gli servivano per il suo tremendo lavoro. Cominci\u00f2 a chiedersi se lui e Basil Hallward si erano mai conosciuti e, in caso affermativo, che cosa avevano pensato l'uno dell'altro. - Vattene ora - disse una voce severa dietro di lui. Si gir\u00f2 e corse fuori, rendendosi appena conto che il morto era stato rigettato sulla sedia e che Campbell stava osservando una faccia gialla e lucida. Nello scendere le scale sent\u00ec che la chiave veniva girata nella toppa. Le sette erano passate da un pezzo, quando Campbell torn\u00f2 in biblioteca. Era pallido, ma perfettamente calmo. - Ho fatto quello che mi avevi chiesto di fare - balbett\u00f2 - e ora addio. Non ci vedremo mai pi\u00f9. - Mi hai salvato dalla rovina, Alan.", "Non lo dimenticher\u00f2 mai disse Dorian con semplicit\u00e0. Appena Campbell fu andato via, sal\u00ec di sopra. Nella stanza c'era un orribile puzzo di acido nitrico; ma quella cosa che era stata seduta al tavolino era scomparsa. Capitolo quindicesimo Quella sera alle otto e mezzo, Dorian Gray, vestito con la massima raffinatezza e con un mazzolino di violette di Parma all'occhiello, veniva introdotto da domestici ossequiosi nel salotto di Lady Narborough. Nella fronte gli pulsavano nervi impazziti e si sentiva in preda a una violenta eccitazione; ma quando si chin\u00f2 sulla mano della padrona di casa lo fece con quel modo disinvolto e aggraziato che era abituale in lui. Forse un uomo non sembra mai trovarsi tanto a suo agio come quando recita una parte; certo \u00e8 che nessuno, guardando Dorian Gray quella sera, avrebbe potuto credere che egli fosse passato attraverso una tragedia non meno terribile di qualsiasi tragedia dei nostri tempi. Non era possibile che quelle dita affusolate avessero stretto un coltello per commettere un peccato; che quelle labbra sorridenti avessero rinnegato Iddio e la bont\u00e0.", "Egli stesso non poteva non provare un senso di meraviglia per la calma del suo contegno. Per un attimo gust\u00f2 intensamente la volutt\u00e0 terribile di una doppia vita. La compagnia non era numerosa ed era stata raccolta un po' affrettatamente da Lady Narborough, donna molto intelligente, che conservava quelli che Lord Henry era solito chiamare i resti di una bruttezza veramente notevole. Era stata una moglie eccellente per uno dei pi\u00f9 noiosi nostri Ambasciatori e ora, dopo aver decorosamente seppellito il marito in un mausoleo di marmo disegnato da lei stessa e aver maritato le figlie con uomini ricchi e piuttosto anziani, si abbandonava ai piaceri del romanzo francese, della cucina francese e dell'\"esprit\" francese, quando riusciva a trovarne. Dorian era un suo particolare favorito. Gli diceva sempre che era contentissima di non averlo incontrato da giovane. - Mio caro, so che mi sarei pazzamente innamorata di voi - era solita dirgli - e che per amor vostro avrei gettato la cuffietta al di l\u00e0 di tutti i mulini.", "E' una vera fortuna che a quei tempi di voi non si avesse neppure l'idea, e del resto le nostre cuffiette erano cos\u00ec poco graziose e i nostri mulini erano tanto occupati a cercare che si alzasse il vento che non ho mai avuto neanche un flirt con nessuno. Per\u00f2 la colpa \u00e8 stata tutta di Narborough, che era tremendamente miope. Non c'\u00e8 gusto a ingannare un marito che non vede mai niente. I suoi invitati di quella sera erano piuttosto noiosi. Come lei stessa spieg\u00f2 a Dorian, parlando dietro un ventaglio alquanto consunto, era successo che una delle sue figlie sposate era arrivata all'improvviso per stare da lei e, ci\u00f2 che \u00e8 peggio, si era perfino portata dietro il marito. - Trovo che \u00e8 una cosa assai poco carina da parte sua. Naturalmente d'estate io vado a stare da loro, al mio ritorno da Homburg; ma una vecchia come me ogni tanto ha bisogno di un po' d'aria buona e per di pi\u00f9 io riesco a svegliarli un poco.", "Non sapete che razza di vita fanno: pura, purissima vita di campagna. Si alzano presto perch\u00e9 hanno tante cose da fare e vanno a letto presto perch\u00e9 hanno tante cose alle quali pensare. Dai tempi della Regina Elisabetta non c'\u00e8 stato uno scandalo in tutto il vicinato e di conseguenza appena hanno pranzato tutti cascano dal sonno. Voi non sarete seduto vicino a nessuno di loro due; sarete seduto vicino a me e mi farete divertire. Dorian mormor\u00f2 un complimento cortese e diede un'occhiata in giro. Era proprio una compagnia seccante. C'erano due persone che non aveva mai visto prima e il resto si componeva di Ernest Harrowden, uno di quegli esseri mediocri tanto frequenti nei club londinesi, che non hanno un nemico ma sono cordialmente antipatici ai loro amici; di Lady Ruxton, una donna di quarantasette anni, eccessivamente vestita, con un naso aquilino, che cercava sempre di essere compromessa ma era cos\u00ec particolarmente insignificante che nessuno voleva mai prestare fede a qualsiasi cosa si dicesse contro di lei; della signora Erlynne, una nullit\u00e0 che provava a farsi largo, che parlava con una deliziosa balbuzie e aveva i capelli di color rosso veneziano; di Lady Alice Chapman, figlia della padrona di casa, donna noiosa e infagottata, con uno di quei caratteristici visi inglesi che, visti una volta, non si ricordano pi\u00f9, e suo marito, individuo dalle guance rosse e dai baffi bianchi, che, come tanti della sua classe, era convinto che la giovialit\u00e0 scomposta possa compensare un'assoluta mancanza d'idee.", "Era un po' seccato di essere venuto, finch\u00e9 Lady Narborough, dando un'occhiata al grande orologio di bronzo dorato che faceva sfoggio delle sue goffe curve sul caminetto drappeggiato di viola, esclam\u00f2: - Com'\u00e8 antipatico Henry Wotton a essere cos\u00ec in ritardo! L'ho fatto avvertire stamattina, nel dubbio, e mi ha promesso fedelmente di non mancare. Il fatto che dovesse venire anche Henry era un conforto; e quando la porta si apr\u00ec e lui sent\u00ec la sua lenta voce musicale che rendeva gradevoli le sue scuse poco sincere non si sent\u00ec pi\u00f9 seccato. A pranzo per\u00f2 non riusc\u00ec a toccare cibo. I piatti venivano portati via uno dopo l'altro, intatti. Lady Narborough continuava a fargli dei rimproveri per quello che chiamava \"un insulto al povero Adolphe, che ha inventato il menu espressamente per voi\" e Lord Henry lo guardava ogni tanto, sorpreso di vederlo cos\u00ec taciturno e cos\u00ec distratto. Di quando in quando il maggiordomo gli riempiva il bicchiere di champagne.", "Beveva avidamente e la sua sete sembrava che aumentasse. - Dorian - disse finalmente Lord Henry, mentre stavano servendo il \"chaudfroid\", - che cos'hai stasera? Sei veramente strano. - Dev'essere innamorato - grid\u00f2 Lady Narborough - e deve aver paura di dirmelo nel timore che io sia gelosa. Ha perfettamente ragione, perch\u00e9 lo sarei di certo. - Cara Lady Narborough - mormor\u00f2 Dorian, sorridendo, - non sono innamorato da una settimana intera; di fatto, da quando Madame de Ferrol \u00e8 partita. - Com'\u00e8 possibile che voialtri uomini vi innamoriate di quella donna! - esclam\u00f2 la vecchia signora. - Non riesco proprio a capirlo. - Semplicemente perch\u00e9 si ricorda di voi quando eravate bambina, Lady Narborough - disse Lord Henry. - E' l'unico anello di congiunzione che esista tra noi e le vostre sottanine corte. - Lord Henry, lei non si ricorda affatto delle mie sottanine corte; ma io mi ricordo perfettamente di lei a Vienna, trent'anni fa, e di come era \"d\u00e9collet\u00e9e\" a quei tempi.", "- E' ancora adesso \"d\u00e9collet\u00e9e\" - rispose lui prendendo un'oliva con le sue lunghe dita, - e quando indossa un vestito molto elegante sembra una \"edition de luxe\" di un cattivo romanzo francese. Possiede un dono eccezionale per gli affetti di famiglia. Quando le mor\u00ec il terzo marito, i capelli, dal dolore, le diventarono tutti d'oro. - Come puoi dire di queste cose, Harry? - grid\u00f2 Dorian. - E' una spiegazione molto romantica - disse la padrona di casa ridendo. - Ma il terzo marito, Lord Henry! Non vorrete mica dire che Ferrol \u00e8 il quarto? - Senza dubbio, Lady Narborough. - Non ci credo affatto. - Allora chiedetelo al signor Gray, che \u00e8 uno dei suoi pi\u00f9 intimi amici. - E' vero, signor Gray? - Lei me l'assicura, Lady Narborough - disse Dorian. - Le ho chiesto se ha fatto imbalsamare i loro cuori e se se li \u00e8 appesi alla cintura, come Margherita di Navarra, ma mi ha risposto di no, perch\u00e9 non ce n'era uno che avesse un cuore.", "- Quattro mariti! Parola d'onore, questo si chiama \"trop de z\u00e8le\". - \"Trop d'audace\", le ho detto io - disse Dorian. - Oh, mio caro, lei \u00e8 audace abbastanza per qualsiasi cosa. E' com'\u00e8 quel Ferrol? Io non lo conosco. - I mariti delle donne molto belle appartengono alle classi criminali - disse Lord Henry, sorseggiando il vino. Lady Narborough gli diede un colpetto con il ventaglio. - Lord Henry, non mi sorprende che il mondo dica che siete molto maligno. - Qual \u00e8 il mondo che lo dice? - chiese Lord Henry, inarcando le sopracciglia. - Non pu\u00f2 essere che l'altro mondo, poich\u00e9 questo mondo e io siamo in ottimi termini. - Tutte le persone che conosco dicono che siete molto maligno grid\u00f2 la vecchia gentildonna, tentennando il capo. Lord Henry si fece serio per un momento. - E' veramente una cosa mostruosa - disse poi - che la gente al giorno d'oggi vada in giro dicendo dietro le spalle degli altri delle cose assolutamente e interamente vere.", "- Ma non \u00e8 incorreggibile? - grid\u00f2 Dorian, piegandosi in avanti sulla sedia. - Lo spero - disse la padrona di casa, ridendo. - Ma in verit\u00e0, se tutti voi siete in adorazione in questo modo ridicolo davanti a Madame de Ferrol, bisogner\u00e0 che io, per essere di moda, mi trovi un altro marito. - Voi non vi risposerete mai, Lady Narborough - interruppe Lord Henry. - Siete stata troppo felice. Quando una donna si risposa \u00e8 perch\u00e9 detestava il primo marito; quando un uomo si risposa \u00e8 perch\u00e9 adorava la prima moglie. Le donne tentano la fortuna e gli uomini l'arrischiano. - Narborough non era perfetto - grid\u00f2 la vecchia gentildonna. - Se fosse stato perfetto, mia cara signora, non lo avreste amato - fu la risposta. - Le donne ci amano per i nostri difetti. Se ne abbiamo a sufficienza ci perdonano tutto, anche l'intelligenza. Temo che dopo aver detto questo, Lady Narborough, voi non mi inviterete pi\u00f9 a pranzo; per\u00f2 \u00e8 la pura verit\u00e0.", "- Certo che \u00e8 la verit\u00e0, Lord Henry. Se noi donne non vi amassimo per i vostri difetti, che ne sarebbe di voi? Nessuno di voi troverebbe mai moglie: sareste tutti una massa di poveri scapoli. Del resto non credo che questo vi cambierebbe molto. Oggi tutti gli uomini ammogliati fanno una vita da scapoli e tutti gli scapoli una vita da ammogliati. - \"Fin de si\u00e8cle\" - mormor\u00f2 Lord Henry. - \"Fin du globe\" - rispose la padrona di casa. - Vorrei che fosse veramente \"fin du globe\" - disse Dorian con un sospiro. - La vita \u00e8 una grande delusione. - Ah, mio caro - grid\u00f2 Lady Narborough, infilandosi i guanti non mi dite che avete esaurito la vita. Quando un uomo dice cos\u00ec, si capisce che \u00e8 la vita che ha esaurito lui. Lord Henry \u00e8 molto maligno, e qualche volta mi dispiace di non essere stata anch'io come lui; ma voi siete fatto per essere buono; ne avete tutto l'aspetto!", "Bisogna che vi trovi una moglie carina. Non vi pare, Lord Henry, che il signor Gray dovrebbe prender moglie? - Glielo dico sempre, Lady Narborough - disse Henry con un inchino. - Allora dobbiamo metterci alla ricerca di un partito adatto. Stanotte scorrer\u00f2 con tutta l'attenzione il Debrett e far\u00f2 un elenco di tutte le signorine che si potrebbero scegliere. - Con le rispettive et\u00e0, Lady Narborough? - chiese Dorian. - Naturalmente, con le et\u00e0, leggermente ridotte. Ma non si deve fare niente in fretta. Voglio che sia uno di quelli che la \"Morning Post\" chiama \"un matrimonio conveniente\" e voglio che entrambi siate felici. - Quante sciocchezze dice la gente riguardo ai matrimoni felici!- esclam\u00f2 Lord Henry. - Un uomo pu\u00f2 essere felice con qualunque donna, a patto di non amarla. - Ah, come siete cinico! - grid\u00f2 la vecchia signora, spingendo la sedia indietro e facendo un cenno col capo a Lady Ruxton. Dovete venire presto a pranzo da me un'altra volta; siete un tonico veramente ammirevole, molto migliore di quelli che mi prescrive Sir Andrew.", "Per\u00f2 dovete dirmi con chi gradirete trovarvi, perch\u00e9 desidero che sia una riunione piacevolissima. - Mi piacciono gli uomini che hanno un futuro e le donne che hanno un passato - rispose lui. - A meno che non crediate che riuscirebbe una riunione di sole sottane. - Ho paura di s\u00ec - disse lei, ridendo e alzandosi. - Scusatemi tanto, cara Lady Ruxton - aggiunse. - Non mi ero accorta che non avevate finito la sigaretta. - Non fa niente, Lady Narborough. Fumo davvero troppo. Da ora in poi voglio moderarmi. - Non lo fate, Lady Ruxton, per favore - disse Lord Henry. - La moderazione \u00e8 una cosa fatale. \"Abbastanza\" significa un pasto; \"pi\u00f9 che abbastanza\" significa un festino. Lady Ruxton lo guard\u00f2 incuriosita. - Venite da me un pomeriggio a spiegarmi questo, Lord Henry. Mi sembra una teoria affascinante - mormor\u00f2, uscendo dalla stanza. - E ora guardate di non rimanere troppo a parlare di politica e di scandali - grid\u00f2 Lady Narborough dalla soglia.", "- Altrimenti noi, di sopra, finiremo infallibilmente con il prenderci per i capelli. Gli uomini risero, e il signor Chapman si alz\u00f2 con solennit\u00e0 dal fondo della tavola e venne a sedersi a capotavola. Dorian Gray cambi\u00f2 posto e and\u00f2 a sedersi vicino a Lord Henry. Chapman cominci\u00f2 a parlare ad alta voce della situazione alla Camera dei Comuni, sghignazzando sul conto dei suoi avversari. La parola \"dottrinario\", parola piena di terrore per la mentalit\u00e0 britannica, riappariva periodicamente tra uno scoppio di risa e l'altro. Un prefisso allitterativo serviva da ornamento oratorio. Egli innalz\u00f2 l'Union Jack sulle vette del pensiero; e venne dimostrato che la stupidit\u00e0 ereditaria della razza, alla quale lui dava allegramente il nome di sano buon senso inglese, costituiva il pi\u00f9 saldo bastione della societ\u00e0. Le labbra di Lord Henry si atteggiarono a un sorriso. Si gir\u00f2 a guardare Dorian. - Ti senti meglio, mio caro? - chiese. - Mi \u00e8 sembrato, a pranzo, che tu non stessi perfettamente.", "- Sto benissimo, Harry. Sono stanco, e nient'altro. - Ieri sera eri delizioso. La piccola duchessa \u00e8 entusiasta di te. Mi ha detto che verr\u00e0 a Selby. - Mi ha promesso di venire il 20. - Ci sar\u00e0 anche Monmouth? - Oh, s\u00ec, Harry. - A me riesce terribilmente noioso; quasi allo stesso modo in cui riesce noioso a lei. Essa \u00e8 molto intelligente, troppo intelligente per una donna. Le manca il fascino indefinibile della debolezza, il piede di creta che rende prezioso l'oro della statua. I suoi piedi sono graziosissimi, ma non sono di creta; piedi di porcellana bianca, se preferisci. Sono passati attraverso la fiamma e la fiamma indurisce quello che non distrugge. E' una donna che ha avuto delle esperienze. - Da quanto tempo \u00e8 sposata? - chiese Dorian. - Da un'eternit\u00e0, mi ha detto lei. Credo, in base all'annuario della nobilt\u00e0, che siano dieci anni; ma dieci anni con Monmouth devono essere stati un'eternit\u00e0 e con un po' di tempo in soprappi\u00f9.", "Chi altri viene? - Oh, i Willoughby, Lord Rugby e sua moglie, la nostra padrona di casa di stasera, Geoffrey Clouston, il solito gruppo. Ho invitato Lord Grotrian. - Mi piace - disse Lord Henry. - Molti non sono di questo parere, ma io lo trovo simpatico. Qualche volta \u00e8 troppo ben vestito, ma in compenso \u00e8 sempre troppo ben educato. E' un tipo molto moderno. - Non so se potr\u00e0 venire, Harry. Pu\u00f2 darsi che debba andare a Montecarlo con suo padre. - Ah, le famiglie, che fastidio! Cerca di farlo venire. A proposito, Dorian, ieri sera sei scappato via prestissimo. Che hai fatto, dopo? Sei andato direttamente a casa? Dorian gli lanci\u00f2 un'occhiata furtiva e si accigli\u00f2. - No, Harry - disse finalmente. - Sono tornato a casa che erano quasi le tre. - Andasti al circolo? - S\u00ec - rispose lui; poi si morse le labbra. - No, ho sbagliato. Non sono andato al circolo; ho passeggiato.", "Non mi ricordo che cosa ho fatto... Ma quanto sei curioso, Harry! Vuoi sempre sapere che cosa ha fatto la gente, e io voglio sempre dimenticare quello che ho fatto. Sono rientrato alle due e mezzo, se vuoi sapere l'ora esatta. Avevo lasciato la chiave a casa e il mio servitore dovette venire ad aprirmi. Se desideri qualche testimonianza a conferma di questo, puoi interrogarlo. Lord Henry scroll\u00f2 le spalle. - Mai caro mio, e che vuoi che me ne importi? Andiamo di sopra, in salotto. No, grazie, signor Chapman, niente sherry. Dorian, ti \u00e8 successo qualcosa. Dimmi che cosa. Stasera non sei il solito Dorian. - Non ci badare, Harry. Sono irritabile e di cattivo umore. Verr\u00f2 a trovarti domani o dopo. Fa' le mie scuse a Lady Narborough; io non salgo. Me ne vado a casa; bisogna che vada a casa. - Va bene, Dorian. Spero di vederti domani per il t\u00e8. Viene la duchessa. - Cercher\u00f2 di venire, Harry - disse lui uscendo dalla stanza.", "Durante il tragitto in carrozza fino a casa sua, si rese conto di essere di nuovo in preda a quel senso di terrore che credeva di aver soffocato. Le domande puramente casuali di Lord Henry gli avevano fatto perdere per un attimo il controllo dei propri nervi, e invece bisognava avere i nervi a posto. C'erano certe cose pericolose che bisognava distruggere. Ebbe un sussulto: la sola idea di toccarle gli era odiosa. Eppure bisognava che lo facesse, non c'era dubbio. Chiuse a chiave la porta della biblioteca, e apr\u00ec il ripostiglio segreto nel quale aveva gettato il pastrano e la valigia di Basil Hallward. Ardeva un fuoco enorme, e lui vi aggiunse un altro ciocco. Il puzzo del panno e del cuoio bruciati era orribile. Per consumare tutto quanto ci vollero tre quarti d'ora. Fin\u00ec con l'essere colto dalla nausea e dal capogiro. Accese alcune pastiglie algerine in un braciere traforato di rame e si inumid\u00ec le mani e la fronte con un aceto muschiato rinfrescante.", "A un tratto trasal\u00ec. I suoi occhi si fecero stranamente lucenti, e si morse nervosamente il labbro inferiore. Tra due finestre c'era un grande mobile fiorentino a cassetti, d'ebano intarsiato d'avorio e lapislazzuli. Lo contempl\u00f2 come se fosse stato un oggetto affascinante e spaventoso insieme, come se contenesse qualche cosa che desiderava ardentemente e che pur tuttavia quasi odiava. Il suo respiro si acceler\u00f2; una bramosia furiosa lo prese. Accese una sigaretta e la gett\u00f2 via. Le palpebre si abbassarono tanto che le lunghe ciglia frangiate toccavano quasi la guancia. Continuava a fissare il mobile. Finalmente si alz\u00f2 dal divano sul quale stava disteso, and\u00f2 verso il mobile, l'apr\u00ec e tocc\u00f2 una molla nascosta. Un cassetto triangolare usc\u00ec lentamente. Istintivamente, le sue dita si mossero verso il cassetto, vi affondarono e si chiusero su un oggetto. Era una scatola cinese di lacca nera e come impolverata d'oro, lavorata in modo complicato, recante sui lati un motivo di onde che si incurvavano, adorna di cordoncini di seta dai quali pendevano cristalli rotondi e nappine fatte di fili metallici intrecciati.", "L'apr\u00ec. Conteneva una pasta verde, dall'aspetto di cera, che mandava un odore stranamente pesante e persistente. Esit\u00f2 per qualche minuto, con un sorriso stranamente immobile sul volto; poi, tremando bench\u00e9 l'atmosfera della stanza fosse terribilmente calda, si alz\u00f2 e guard\u00f2 l'orologio. Erano le dodici meno venti. Rimise a posto la scatola, chiuse gli sportelli del mobile e pass\u00f2 in camera da letto. Mezzanotte stava battendo l'aria scura con i suoi colpi di bronzo, quando Dorian Gray, vestito di panni ordinari e con una sciarpa avvolta intorno al collo, usc\u00ec di casa senza far rumore. In Bond Street trov\u00f2 una vettura pubblica con un buon cavallo; la chiam\u00f2 e diede sottovoce un indirizzo al cocchiere. Questi scosse la testa. - Troppo lontano per me - mormor\u00f2. - Ecco qui una sovrana - disse Dorian; - e se camminate in fretta ne avrete un'altra. - Benissimo, signore - rispose l'uomo. - In un'ora ci saremo. Quando il suo passeggero fu salito, fece girare il cavallo e si mise a correre velocemente in direzione del fiume.", "Capitolo sedicesimo Cominciava a cadere una pioggerella gelata e i lampioni stradali, velati da quella nebbia che si scioglieva, avevano un aspetto spettrale. Le bettole stavano chiudendo e intorno alle loro porte si raggruppavano sagome scure di uomini e di donne. Da qualche bar arrivava il rumore di orribili risate; in qualche altro alcuni ubriachi litigavano urlando. Steso nel fondo della vettura, con il cappello calcato sulla fronte, Dorian Gray guardava distrattamente la sordida vergogna della metropoli, ripetendo a se stesso ogni tanto le parole che gli aveva detto Lord Henry, il giorno in cui si erano conosciuti: \"curare l'anima per mezzo dei sensi e i sensi per mezzo dell'anima. S\u00ec, il segreto era quello. L'aveva provato pi\u00f9 volte e ora l'avrebbe provato di nuovo. C'erano delle taverne per fumatori d'oppio dove si poteva comperare l'oblio; spelonche d'orrore dove il ricordo dei peccati vecchi poteva essere cancellato dalla follia di peccati nuovi. In cielo pendeva bassa una luna che sembrava un teschio giallastro.", "Ogni tanto una grande nuvola informe vi stendeva sopra un lungo braccio nascondendola. I lampioni a gas diventavano meno numerosi e le strade pi\u00f9 strette e pi\u00f9 sinistre. A un certo punto il cocchiere si smarr\u00ec e dovette tornare indietro per mezzo miglio. Il vapore saliva su dal cavallo che affondava gli zoccoli nelle pozzanghere. I finestrini laterali della carrozza erano appannati da una nebbia di flanella grigia. \"Curare l'anima per mezzo dei sensi e i sensi per mezzo dell'anima!\" Come suonavano al suo orecchio queste parole! Certo, la sua anima era mortalmente ammalata. Era vero che i sensi potevano curarla? Del sangue innocente era stato versato; che cosa poteva espiarlo? Ah, per questo non esisteva nessuna espiazione; ma se il perdono era impossibile, l'oblio era ancora possibile, e lui era deciso a dimenticare, a estinguere quella cosa, a schiacciarla come si schiaccia la biscia che ci ha morso. Del resto, con che diritto Basil gli aveva parlato in quel modo?", "Chi l'aveva fatto giudice degli altri? Le cose che aveva detto erano tremende, orribili, intollerabili. La carrozza continuava ad andare avanti e a lui sembrava che rallentasse a ogni passo. Apr\u00ec lo sportello e grid\u00f2 all'uomo di accelerare. Cominciava a sentirsi roso dalla laida fame dell'oppio; gli bruciava la gola e le sue mani delicate si intrecciavano nervosamente. Percosse furiosamente il cavallo col bastone. Il cocchiere rise e frust\u00f2; egli a sua volta rispose con una risata e l'uomo tacque. Il cammino sembrava interminabile e le strade erano come una ragnatela nera. La monotonia divent\u00f2 insopportabile e la nebbia che si infittiva provoc\u00f2 in lui un senso di paura. Passarono vicino a certe solitarie fornaci di mattoni. Qui la nebbia era pi\u00f9 rada e lui pot\u00e9 vedere gli strani forni a forma di bottiglia, con le loro lingue di fuoco simili a ventagli di color arancione. Un cane abbai\u00f2 al loro passaggio e nell'oscurit\u00e0 si sent\u00ec lontano il grido di un gabbiano errante.", "Il cavallo inciamp\u00f2 in una buca, poi fece uno scarto e prese il galoppo. Dopo qualche tempo lasciarono la strada sterrata e ricominciarono a percorrere rumorosamente vie mal selciate. La maggior parte delle finestre era buia, ma ogni tanto contro qualche persiana illuminata da una lampada si delineavano delle ombre fantastiche. Le guard\u00f2 con curiosit\u00e0. Si muovevano come marionette mostruose, gesticolando come persone vive. Le odi\u00f2; nel suo cuore c'era una rabbia sorda. Mentre giravano un angolo, una donna grid\u00f2 qualche cosa verso di loro da una porta aperta e due uomini rincorsero la carrozza per un centinaio di metri. Il cocchiere li prese a frustate. Si dice che la passione faccia del pensiero un circolo chiuso. Certo, le labbra di Dorian Gray, che egli mordeva continuamente, andavano formando e riformando, con un'interazione odiosa, quelle parole sottili che parlavano di anima e di sensi, finch\u00e9 egli arriv\u00f2 a trovarvi, per cos\u00ec dire, la piena espressione del suo stato d'animo e a giustificare, con un'approvazione di tipo intellettuale, passioni che senza una simile giustificazione avrebbero continuato a dominare il suo spirito.", "Quel solo pensiero dominante strisciava da una cellula all'altra del suo cervello; e il frenetico desiderio di vivere, che di tutti gli appetiti umani \u00e8 il pi\u00f9 terribile, ridiede forza a tutti i suoi nervi tremanti e a tutte le sue fibre. La bruttezza, che un tempo gli era stata odiosa perch\u00e9 rendeva reali le cose, ora gli divent\u00f2 cara per quello stesso motivo. La rissa violenta, la taverna schifosa, la violenza cruda della vita dissoluta, perfino la turpitudine del ladro e del reietto, per l'impressione intensamente attuale che suscitavano, erano pi\u00f9 vive di tutte le forme graziose dell'arte, di tutte le ombre sognanti del canto. Erano quello che gli serviva per dimenticare. In tre giorni sarebbe stato libero. Improvvisamente la carrozza si ferm\u00f2 con uno scossone all'imbocco di un vicolo oscuro. Al disopra dei tetti bassi e delle file ineguali dei comignoli si alzavano, neri, gli alberi dei bastimenti. Ghirlande di nebbia pendevano dai pennoni come vele spettrali. - E' da queste parti, signore, non \u00e8 vero?", "- chiese il cocchiere attraverso lo sportellino, con voce rauca. Dorian si riscosse e guard\u00f2 in giro. - Qui va bene - rispose. Tir\u00f2 fuori in fretta la mancia che aveva promesso al cocchiere, gliela diede e si incammin\u00f2 di buon passo in direzione della banchina. Qua e l\u00e0, a poppa di qualche bastimento brillava una lanterna e la luce si rifletteva nelle pozzanghere, frantumandosi. Da un vapore in partenza che stava rifornendosi di carbone veniva un chiarore rosso. Il marciapiede scivoloso sembrava un mantello bagnato. Si diresse frettolosamente verso sinistra, girandosi indietro ogni tanto per vedere se qualcuno lo seguiva. Dopo sette o otto minuti arriv\u00f2 a una casetta trasandata, incastrata tra due fabbriche spoglie. A una delle finestre del piano superiore c'era una luce. Si ferm\u00f2 e buss\u00f2 in un modo particolare. Dopo un po' tempo sent\u00ec un rumore di passi e la catena venne sganciata. La porta si apr\u00ec silenziosamente ed egli entr\u00f2 senza dire una parola alla figura goffa e deforme che al suo passaggio si schiacci\u00f2 nell'ombra.", "All'estremit\u00e0 dell'ingresso pendeva una tenda verde, tutta strappata, che ondeggi\u00f2 e si scosse alla raffica di vento entrata con lui dalla strada. La scost\u00f2 e penetr\u00f2 in una stanza lunga e bassa che sembrava essere stata in passato una sala da ballo. Lungo le pareti si allineavano vivaci fiammelle di gas, attenuate e contorte negli specchi macchiati dalle mosche che stavano loro di fronte; dietro di esse c'erano degli sporchi riflettori di stagno simili a tremuli dischi luminosi. Il pavimento era coperto di segatura color ocra, ridotta qua e l\u00e0 a fanghiglia dalle pedate e macchiata di anelli scuri di liquore versato. Alcuni Malesi, accovacciati vicino a un piccolo braciere, giocavano con gettoni d'osso, mostrando i denti bianchi nel parlare. In un angolo un marinaio si era abbandonato sul tavolino, con la testa nascosta tra le braccia, e vicino al bar, dipinto con colori vivaci, che occupava tutta una delle pareti, stavano due donne sparute e si facevano beffe di un vecchio che si spazzolava le maniche della giacca con un'espressione disgustata.", "- S'immagina di avere addosso le formiche rosse - disse ridendo una di loro mentre passava Dorian. L'uomo la guard\u00f2 spaventato e cominci\u00f2 a piagnucolare. In fondo alla stanza c'era una scaletta che portava a una camera buia. L'odore pesante dell'oppio invest\u00ec Dorian mentre si affrettava su per gli scalini malfermi. L'aspir\u00f2 profondamente e le sue narici ebbero un fremito di volutt\u00e0. Quando entr\u00f2, un giovanotto dai capelli biondi lisci, curvo su una lampada nell'atto di accendere una pipa lunga e sottile, guard\u00f2 verso di lui e fece esitando un cenno col capo. - Sei qui, Adrian? - brontol\u00f2 Dorian. - E dove vuoi che sia? - rispose l'altro con aria distratta. Non c'\u00e8 pi\u00f9 uno degli amici che mi rivolga la parola. - Ti credevo partito dall'Inghilterra. - Darlington non vuol fare niente. Mio fratello ha finito col pagare la cambiale. Neppure Giorgio mi rivolge la parola... Me ne infischio - aggiunse con un sospiro. - Finch\u00e9 si ha questa roba non si ha bisogno di amici.", "Credo di averne avuti troppi, di amici. Dorian trasal\u00ec e guard\u00f2 in giro le forme grottesche distese in atteggiamenti fantastici sui materassi laceri. Quelle membra contorte, quelle bocche spalancate, quegli occhi sbarrati e spenti lo affascinavano. Conosceva gli strani paradisi nei quali costoro stavano soffrendo e gli oscuri inferni che insegnavano loro i segreti di qualche nuova gioia; stavano meglio di lui, che era imprigionato nel pensiero, di lui, al quale la memoria, come una malattia orribile, stava divorando l'anima. Ogni tanto gli sembrava di vedere gli occhi di Basil Hallward che lo guardavano. Per\u00f2 sent\u00ec che non poteva rimanere; la presenza di Adrian Singleton lo disturbava. Voleva essere in qualche posto dove nessuno sapesse chi era; voleva evadere da se stesso. - Me ne vado in quell'altro locale - disse dopo una pausa. - Sulla banchina? - S\u00ec. - Ci sar\u00e0 di certo quella gatta idrofoba. Qui non la lasciano pi\u00f9 entrare. Dorian scroll\u00f2 le spalle. - Sono stufo delle donne che ci amano; sono molto pi\u00f9 interessanti quelle che ci odiano.", "E poi la roba \u00e8 migliore. - Pi\u00f9 o meno la stessa. - A me piace di pi\u00f9. Vieni a bere qualcosa. Bisogna che prenda qualcosa. - Non voglio niente - mormor\u00f2 il giovinotto. - Non importa. Adrian Singleton si alz\u00f2 a fatica e segu\u00ec Dorian al bar. Un meticcio, con un turbante cencioso e una giacca logora, fece sorridendo un ripugnante saluto spingendo davanti a loro una bottiglia d'acquavite e due bicchieri. Le donne si avvicinarono, cominciando a chiacchierare. Dorian gir\u00f2 loro le spalle, dicendo qualcosa sottovoce ad Adrian Singleton. Sul viso di una delle donne pass\u00f2 un sorriso che era tortuoso come un criss malese. - Ci diamo delle grandi arie, stasera - disse, sarcastica. - Non parlarmi, per Dio - grid\u00f2 Dorian, sbattendo il piede per terra. - Che vuoi? denaro? Eccolo. Non parlarmi mai pi\u00f9. Negli occhi acquosi della donna si accesero per un attimo due scintille rosse, poi si spensero, lasciandoli scialbi e vitrei. Scosse la testa e raccatt\u00f2 dal banco le monete, con dita avide, mentre la sua compagna la guardava con invidia.", "- E' inutile - sospir\u00f2 Adrian Singleton. - Non voglio ritornare. A che servirebbe? Qui sono perfettamente felice. - Mi scriverai se ti serve qualche cosa, non \u00e8 vero? - disse Dorian dopo una pausa. - Forse. - Allora, buona notte. - Buona notte - rispose il giovanotto, risalendo gli scalini e passandosi un fazzoletto sulle labbra aride. Dorian si avvi\u00f2 verso la porta, con un'espressione di piet\u00e0 sul volto. Mentre scostava la tenda, una risata ripugnante usc\u00ec dalle labbra dipinte della donna che aveva preso il suo denaro. Con un singhiozzo e con voce rauca, disse: - Ecco il Patto col Diavolo! - Maledetta! - rispose lui. - Non chiamarmi in questo modo. Lei fece schioccare le dita. - Preferisci che ti chiamino Principe Azzurro, eh? - gli grid\u00f2 dietro. A queste parole il marinaio assonnato scatt\u00f2 in piedi, lanciando in giro un'occhiata furibonda. Il rumore della porta che si chiudeva colp\u00ec il suo orecchio. Corse fuori, come se inseguisse qualcuno.", "Sotto la pioggia gelida Dorian Gray si affrettava lungo la banchina. L'incontro con Adrian Singleton l'aveva stranamente turbato. Si chiese se veramente era lui il responsabile della rovina di quella giovane esistenza, come gli aveva detto Basil Hallward con un insulto cos\u00ec infamante. Si morse il labbro e per un attimo i suoi occhi si rattristarono... Per\u00f2, che gliene importava, alla fine? La vita di un uomo \u00e8 troppo breve perch\u00e9 uno si carichi sulle spalle il peso degli errori degli altri. Ognuno vive la propria vita e paga il suo prezzo per viverla. Era un peccato, peraltro, che per una colpa sola si dovesse pagare tante volte, anzi, pagare e ripagare continuamente. Nei suoi rapporti d'affari con l'uomo il Destino non chiude mai il conto. Gli psicologi ci dicono che ci sono certi momenti nei quali la passione per il peccato, o per quello che il mondo chiama peccato, domina a tal punto la persona che ogni fibra del corpo, come ogni cellula del cervello, diventa istinto, con impulsi tremendi.", "In quei momenti, uomini e donne perdono il libero arbitrio e vanno verso la loro fine terribile, come automi. A loro \u00e8 tolta la facolt\u00e0 di scegliere, e la coscienza \u00e8 spenta o, se anche continua a vivere, vive solo per dare alla ribellione il suo fascino e alla disobbedienza il suo incanto. Poich\u00e9, come i teologi non si stancano mai di ripetere, tutti i peccati sono peccati di disobbedienza. Quando quello spirito eccelso, stella mattutina del male, precipit\u00f2 dal cielo, precipit\u00f2 come ribelle. Indurito, concentrato nel fare il male, con la faccia sporca e l'anima affamata di ribellione, Dorian Gray si affrettava, accelerando il passo; sennonch\u00e9 mentre svoltava in un portico buio che gli era servito spesso come scorciatoia per raggiungere il posto malfamato verso il quale era diretto, di colpo si sent\u00ec afferrare da dietro e, prima che avesse il tempo di difendersi, fu gettato contro il muro e una mano brutale lo prese alla gola. Lott\u00f2 furiosamente per salvarsi e, a prezzo di uno sforzo inaudito, riusc\u00ec a strappare via da s\u00e9 quelle dita che l'attanagliavano.", "In un secondo sent\u00ec lo scatto di una pistola e vide il lampo di una canna lucente puntata contro la sua testa e la sagoma scura e tarchiata dell'uomo che gli stava di fronte. - Che cosa volete? - disse ansimando. - Fermo - disse l'uomo. - Se vi muovete sparo. - Siete impazzito. Che cosa vi ho fatto? - Avete distrutto la vita di Sybil Vane - fu la risposta - e Sybil Vane era mia sorella. Voi siete responsabile della sua morte e io ho giurato di farvela pagare con la vita. Vi ho cercato per anni interi, ma non avevo nessun indizio, nessuna traccia. Le due persone che avrebbero potuto descrivervi erano morte. Di voi non sapevo niente, salvo il vezzeggiativo con il quale lei vi chiamava. Stasera l'ho sentito per caso. Chiedete perdono a Dio perch\u00e9 stanotte morirete. Dorian Gray si sent\u00ec male dalla paura. Balbett\u00f2: - Non l'ho mai conosciuta; non ho mai sentito questo nome.", "Voi siete pazzo. - Fareste meglio a confessare il vostro peccato, perch\u00e9 morirete, com'\u00e8 vero che io mi chiamo James Vane. Pass\u00f2 un attimo tremendo, durante il quale Dorian non sapeva che dire n\u00e9 che fare. - In ginocchio! - rugg\u00ec l'uomo. - Vi d\u00f2 un minuto per riconciliarvi con Dio. Stanotte m'imbarco per l'India e prima devo fare questo lavoro. Un minuto e basta. Dorian Gray si sent\u00ec cadere le braccia. Non sapeva che fare, quando gli balen\u00f2 nel cervello una speranza pazzesca. - Fermo! grid\u00f2. - Da quanto tempo \u00e8 morta vostra sorella? Ditelo, presto! - Da diciotto anni - disse l'uomo. - Perch\u00e9 questa domanda? Che importano gli anni? - Diciotto anni! - rise Dorian Gray, con un accento di trionfo nella voce. - Diciotto anni! Mettetemi sotto un lampione e guardatemi in faccia! James Vane esit\u00f2 un attimo, non comprendendo quello che l'altro volesse dire: poi afferr\u00f2 Dorian Gray e lo trascin\u00f2 fuori dal portico. Per quanto la luce fosse fiacca e oscillante sotto i colpi di vento, bastava tuttavia a fargli vedere l'orribile errore nel quale apparentemente era caduto; poich\u00e9 il viso dell'uomo che aveva voluto uccidere aveva tutto il fiore dell'adolescenza, tutta la purezza immacolata della giovent\u00f9.", "Sembrava che non potesse avere molto pi\u00f9 di vent'anni, poco pi\u00f9, al massimo, di quanti ne aveva sua sorella nel momento in cui si erano separati, tanti anni prima. Era evidente che non poteva essere questo l'uomo che aveva distrutto la vita di lei. Lasci\u00f2 la presa e indietreggi\u00f2. - Mio Dio, mio Dio! - grid\u00f2. - E io vi avrei assassinato! Dorian Gray trasse un profondo respiro. - Siete stato a due dita dal commettere un terribile delitto, galantuomo - disse, guardandolo severamente. - Vi servir\u00e0 a imparare che nessuno deve farsi strumento della propria vendetta. - Vi chiedo perdono, signore - balbett\u00f2 James Vane. - Mi sono ingannato. Una parola sentita per caso in quella caverna maledetta mi ha fuorviato. - Fareste meglio ad andarvene a casa e a mettere via quella pistola, se non volete avere qualche guaio - disse Dorian, girando sui tacchi e incamminandosi lentamente per la strada. James Vane rimase immobile sul marciapiede, esterrefatto, tremando dalla testa ai piedi.", "Dopo un po', un'ombra nera che era venuta strisciando lungo il muro fradicio usc\u00ec fuori alla luce e gli si avvicin\u00f2 furtiva. Sent\u00ec una mano posarglisi sul braccio; trasal\u00ec e si guard\u00f2 intorno. Era una delle donne che stavano bevendo al bar. - Perch\u00e9 non l'avete ucciso? - sibil\u00f2 costei, mettendo la faccia stravolta vicinissima a quella di lui. - Lo sapevo che l'avevate seguito quando vi siete precipitato fuori da Daly. Imbecille! Dovevate ammazzarlo; ha un sacco di soldi e non c'e nessuno che sia pi\u00f9 cattivo di lui. - Non \u00e8 l'uomo che vado cercando - rispose l'altro, - e non voglio i soldi di nessuno. Voglio la vita di un uomo. L'uomo del quale voglio la vita deve avere una quarantina d'anni e questo \u00e8 poco pi\u00f9 che un ragazzo. Ringrazio Iddio di non essermi macchiato le mani del suo sangue. La donna scoppi\u00f2 in una risata amara. - Poco pi\u00f9 che un ragazzo! - ripet\u00e9, sarcastica.", "- Andiamo, galantuomo! Saranno quasi diciott'anni che il Principe Azzurro ha fatto di me quella che sono adesso. - Bugiarda! - grid\u00f2 James Vane. La donna alz\u00f2 un braccio verso il cielo. - Davanti a Dio vi sto dicendo la verit\u00e0. - Davanti a Dio? - Possa farmi diventare muta se non dico il vero. E' il peggiore di tutti quelli che frequentano questo locale. Dicono che si \u00e8 venduto al diavolo per la sua bella faccia. Sono quasi diciott'anni che lo conosco e da allora in poi non \u00e8 cambiato molto. Io s\u00ec - aggiunse con un'occhiata furtiva e dolorosa. - Lo giuri? - Lo giuro - fu l'eco rauca che usc\u00ec da quella bocca piatta. Per\u00f2 non mi tradite con lui - gemette. - Mi fa paura. Datemi qualche soldo per la camera. Egli si strapp\u00f2 via da lei con una bestemmia e si precipit\u00f2 verso l'angolo, ma Dorian Gray era scomparso. Si gir\u00f2 indietro, ma anche la donna era sparita.", "Capitolo diciassettesimo Una settimana dopo, Dorian Gray era seduto nella serra di Selby Royal e parlava con la graziosa duchessa di Monmouth, che era sua ospite insieme col marito, un sessantenne dall'aspetto stanco. Era l'ora del t\u00e8 e la luce attenuata della grande lampada dal paralume di pizzo collocata sulla tavola, illuminava le porcellane delicate e gli argenti martellati del servizio al quale la duchessa presiedeva. Le sue mani bianche si muovevano con grazia e le sue rosse labbra carnose sorridevano di qualcosa che Dorian le stava dicendo: Lord Henry, adagiato in una poltrona di seta, li guardava. Su un divano color pesca c'era Lady Narborough che fingeva di ascoltare il duca, che le descriveva l'ultimo scarabeo brasiliano che aveva aggiunto alla sua collezione. Tre giovanotti molto ben vestiti, in smoking, offrivano pasticcini ad alcune signore. C'erano dodici ospiti in casa e per il giorno seguente si aspettava l'arrivo di altri. - Di che cosa state parlando voi due? - disse Lord Henry, andando verso il tavolino e posandovi sopra la tazza.", "- Gladys, spero che Dorian ti abbia detto del mio piano di ribattezzare ogni cosa. E' un'idea deliziosa. - Ma io non ho nessuna voglia di essere ribattezzata, Henry rispose la duchessa, fissandolo con i suoi magnifici occhi. Sono soddisfattissima del mio nome e sono certa che il signor Gray \u00e8 soddisfattissimo del suo. - Mia cara Gladys, non vorrei modificare n\u00e9 l'uno n\u00e9 l'altro per tutto l'oro del mondo. Sono entrambi perfetti. Pensavo soprattutto ai fiori. Ieri colsi un'orchidea per mettermela all'occhiello; era una mirabile cosa, tutta macchiata, efficace come i sette peccati mortali. Senza pensarci, ne chiesi il nome al giardiniere e questi mi rispose che era un bell'esemplare di Robinsoniana o un'altra tremenda cosa di questo genere. E' una triste verit\u00e0 che abbiamo perduto il dono di dare alle cose dei nomi graziosi. I nomi sono tutto. Io non litigo mai con le cose; litigo soltanto con le parole, e questa \u00e8 la ragione per la quale in letteratura detesto il realismo volgare.", "L'uomo che chiama vanga una vanga dovrebbe essere costretto a maneggiarla; \u00e8 l'unica cosa per la quale sia adatto. - E a te, allora Harry, come dovremmo chiamarti? - chiese lei. - Il suo nome \u00e8 Principe Paradosso - disse Dorian. - L'ho riconosciuto subito - esclam\u00f2 la duchessa. - Non lo voglio sentire - disse Lord Henry, ridendo e sedendosi.- A un'etichetta non si sfugge pi\u00f9. Rifiuto il titolo. - I re non possono abdicare - fu il m\u00f2nito che venne da quelle labbra graziose. - Vuoi dunque ch'io difenda il mio trono? - S\u00ec. - Io annunzio le verit\u00e0 di domani. - Preferisco gli errori di ieri - rispose lei. - Gladys, mi hai disarmato - esclam\u00f2 lui, vedendola cos\u00ec ostinata. - Dello scudo, ma non della lancia. - Contro la bellezza non scendo mai in lizza - disse lui con un gesto della mano. - E' qui che sbagli, Harry, credi a me. Attribuisci alla bellezza un valore veramente eccessivo.", "- Come puoi dire questo? Ammetto che penso che sia meglio essere belli che buoni; ma d'altra parte non c'\u00e8 uomo pi\u00f9 disposto di me ad ammettere che \u00e8 meglio essere buoni che brutti. - Dunque la bruttezza \u00e8 uno dei sette peccati mortali? - grid\u00f2 la duchessa. - E che succede allora della tua similitudine a proposito dell'orchidea? - La bruttezza \u00e8 una delle sette virt\u00f9 mortali, Gladys. Tu, che sei una buona conservatrice, non devi sottovalutarle; la birra, la Bibbia e le sette virt\u00f9 mortali hanno fatto della nostra Inghilterra quello che \u00e8. - Dunque tu non ami il tuo paese? - chiese lei. - Ci vivo. - S\u00ec, per poterlo criticare meglio. - Vorresti che accettassi il verdetto che ha pronunciato l'Europa? - Che dicono di noi? - Che Tartufo \u00e8 emigrato in Inghilterra e vi ha aperto bottega. E' roba tua questa? - Te la regalo. - Non saprei che farmene. E' troppo vero. - Non aver paura.", "I nostri compatrioti non riconoscono mai una descrizione. - Sono gente pratica. - Sono pi\u00f9 astuti che pratici. Quando fanno i ragionieri fanno bilanciare la stupidit\u00e0 dalla ricchezza e il vizio dall'ipocrisia. - Eppure abbiamo fatto cose grandi. - Ci sono state imposte cose grandi, Gladys. - E' un peso che abbiamo saputo portare. - Soltanto fino al palazzo della Borsa. Lei scosse la testa ed esclam\u00f2: - Io ho fede nella razza. - Per me la decadenza ha un fascino maggiore. - E l'arte? - chiese lei. - E' una malattia. - L'amore? - Un'illusione. - La religione? - Il surrogato elegante della fede. - Sei uno scettico. - No di certo. Lo scetticismo \u00e8 il principio della fede. - Ma che cosa sei? - Definire \u00e8 limitare. - Dammi un filo. - I fili sfuggono di mano. Ti smarriresti nel labirinto. - Mi fai girare la testa. Parliamo di qualcun altro. - Il nostro ospite costituisce un argomento delizioso.", "Anni fa lo battezzarono Principe Azzurro. - Ah, - grid\u00f2 Dorian, - non ricordarmelo! - Il nostro ospite \u00e8 piuttosto antipatico stasera - rispose la duchessa, arrossendo. - Sono convinta che crede che Monmouth mi abbia sposato per ragioni puramente scientifiche, come il miglior esemplare di farfalla moderna che poteva trovare. - Spero per\u00f2 che non vi bucher\u00e0 con gli spilli, duchessa - disse ridendo Dorian. - Oh, signor Gray, questo lo fa gi\u00e0 la mia cameriera quando \u00e8 arrabbiata con me. - E riguardo a cosa si arrabbia con voi, duchessa? - Per le cose pi\u00f9 insignificanti, ve l'assicuro, Mister Gray. Di solito perch\u00e9 arrivo alle nove meno dieci e le dico che devo esser vestita per le otto e mezzo. - E' una donna irragionevole! Dovreste licenziarla. - Non oso, signor Gray. Inventa persino dei cappelli per me. Vi ricordate quello che portavo al garden-party di Lady Hillstone? No, per\u00f2 siete molto gentile a far finta di ricordarvene.", "Orbene, era lei che l'aveva fatto, con niente; ma tutti i bei cappelli sono fatti di niente. - Come tutte le buone riputazioni, Gladys - interruppe Lord Henry. - Ogni volta che produciamo un effetto qualunque ci facciamo un nemico. Per esser popolari bisogna essere mediocri. - Con le donne no - disse la duchessa, scuotendo la testa - e le donne governano il mondo. Ti assicuro che noi non possiamo sopportare la mediocrit\u00e0. Noi donne, come ha detto non so pi\u00f9 chi, amiamo con gli orecchi, come voi uomini amate con gli occhi, se pure siete capaci di amare. - Mi sembra che non facciamo mai altro - disse Dorian a mezza voce. - Ah, ma allora non amate mai veramente, signor Gray - rispose la duchessa, fingendo la tristezza. - Cara Gladys - grid\u00f2 Lord Henry, - come puoi dire questo? Il romanzo vive di ripetizione e la ripetizione trasforma un appetito in arte. Del resto, ogni volta che amiamo \u00e8 l'unica volta che abbiamo amato.", "La diversit\u00e0 dell'oggetto non modifica l'unicit\u00e0 della passione; semplicemente la intensifica. Nella vita non possiamo avere, al massimo, che una grande esperienza e il segreto della vita consiste nel ripetere quell'esperienza il pi\u00f9 spesso possibile. - Anche se ne siamo usciti feriti, Harry? - chiese la duchessa dopo una pausa. - Soprattutto se ne siamo usciti feriti - rispose Lord Henry. La duchessa si gir\u00f2 a guardare Dorian, con una curiosa espressione negli occhi. - E voi che ne dite, signor Gray? - chiese. Dorian esit\u00f2 un attimo, poi mosse la testa all'indietro e rise. - Io sono sempre d'accordo con Henry, duchessa. - Anche quando ha torto? - Harry non ha mai torto. - E la sua filosofia vi rende felice? - Non ho mai cercato la felicit\u00e0. E chi vuole la felicit\u00e0? Ho cercato il piacere. - E l'avete trovato? - Spesso. Troppo spesso. La duchessa sospir\u00f2. - Io vado in cerca di pace - disse, - e stasera non ne avr\u00f2 se non vado a vestirmi.", "- Aspettate che vada a prendervi qualche orchidea, duchessa grid\u00f2 Dorian, scattando in piedi e incamminandosi gi\u00f9 per la serra. - Stai flirtando con lui in un modo vergognoso - disse Harry alla cugina. - Faresti meglio a stare attenta. E' un uomo molto affascinante. - Se non lo fosse non ci sarebbe battaglia. - Greci contro Greci, dunque? - Io sto dalla parte dei Troiani. Combattevano per una donna. - Ma furono sconfitti. - Esistono cose peggiori della cattura - replic\u00f2 lei. - Stai galoppando a briglia sciolta. - E' l'andatura che fa la vita - fu la risposta. - Lo scriver\u00f2 nel mio diario stasera. - Che cosa? - Che un bimbo scottato ama il fuoco. - Io non sono neanche strinata. Ho le ali intatte. - Le puoi adoperare per qualsiasi cosa, ma non per fuggire. - Il coraggio \u00e8 passato dagli uomini alle donne. Per noi \u00e8 un'esperienza nuova. - Hai una rivale. - Chi? Egli rise e sussurr\u00f2: - Lady Narborough.", "Lo adora. - Desti tutte le mie apprensioni. Per noi che siamo romantiche l'appello dell'antichit\u00e0 \u00e8 fatale. - Romantiche? Se possedete tutti i metodi della scienza. - Gli uomini ci hanno istruito. - Ma non vi hanno spiegato. - D\u00e0 una definizione del sesso femminile - disse lei, per sfida. - Sfingi senza segreti. Lei lo guard\u00f2 sorridendo, poi disse: - Quanto ci mette Gray! Andiamo ad aiutarlo. Non gli ho ancora detto di che colore \u00e8 il mio vestito. - Ah, Gladys, ma sei tu che devi adattare il vestito ai suoi fiori. - Questa sarebbe una resa prematura. - L'arte romantica comincia dal punto culminante. - Bisogna che mi lasci aperta la via della ritirata. - Come i Parti? - Quelli si rifugiavano nel deserto, ma io non posso. - Alle donne non \u00e8 sempre permesso scegliere - rispose lui; ma aveva appena finito la frase che dall'estremit\u00e0 pi\u00f9 lontana della serra arriv\u00f2 un gemito soffocato, seguito dal tonfo cupo di una cosa pesante che cadeva.", "Tutti balzarono in piedi; la duchessa si ferm\u00f2, paralizzata dall'orrore, e Lord Henry, con gli occhi pieni di spavento, si lanci\u00f2 tra le palme ondeggianti e trov\u00f2 Dorian Gray steso, a faccia in gi\u00f9, sul pavimento di mattonelle; uno svenimento che assomigliava alla morte. Lo portarono immediatamente nel salotto azzurro e lo adagiarono su uno dei divani. Dopo un po' riprese i sensi e si guard\u00f2 intorno, con un'espressione attonita. - Che \u00e8 successo? - chiese. - Oh, s\u00ec, mi ricordo. Sono al sicuro qui, Harry? - Cominci\u00f2 a tremare. - Mio caro Dorian - rispose Lord Henry, - sei semplicemente svenuto; nient'altro. Forse ti sei stancato troppo. Faresti meglio a non scendere per pranzo. Ti sostituisco io. - No, voglio scendere - disse, lottando per rimettersi in piedi.- Preferisco scendere. Non devo stare solo. And\u00f2 in camera sua e si vest\u00ec. Finch\u00e9 rimase seduto a tavola, sembr\u00f2 che si volesse abbandonare all'allegria pi\u00f9 sfrenata; ma ogni tanto un brivido di terrore lo percorreva tutto, se ripensava che aveva visto, schiacciata come un fazzoletto bianco contro la finestra della serra, la faccia di James Vane che lo spiava.", "Capitolo diciottesimo Il giorno dopo non usc\u00ec di casa, anzi pass\u00f2 la maggior parte del tempo in camera da letto, ammalato di un frenetico terrore della morte e pur tuttavia indifferente alla vita in se stessa. La coscienza di essere braccato, insidiato, inseguito aveva cominciato a dominarlo. Bastava che le cortine tremassero al vento per farlo sussultare. Le foglie morte trasportate contro i vetri piombati gli sembravano simili alle risoluzioni che non aveva tradotto in atti, ai rimpianti che non riusciva a frenare. Se chiudeva gli occhi, rivedeva la faccia del marinaio intento a guardare attraverso il vetro appannato e gli sembrava che l'orrore tornasse a posargli la mano sul cuore. Ma forse era stata solo la sua immaginazione a evocare fuori della notte la vendetta e a mettergli davanti agli occhi gli orribili aspetti del castigo. Se la vita reale era un caos, nell'immaginazione c'era per\u00f2 qualcosa di terribilmente logico: era questa che sguinzagliava il rimorso sulle orme del peccato, che faceva s\u00ec che ogni delitto portasse i suoi frutti deformi.", "Nel mondo comune dei fatti, n\u00e9 i malvagi erano puniti n\u00e9 i buoni ricompensati: il successo andava ai forti, l'insuccesso colpiva i deboli: nient'altro. Per di pi\u00f9, se qualche estraneo si fosse aggirato intorno alla casa, i domestici o i guardiani lo avrebbero visto; se nelle aiuole fosse stata scoperta qualche impronta i giardinieri lo avrebbero segnalato. Era stata senza dubbio pura immaginazione; il fratello di Sybil Vane non era tornato indietro per ucciderlo; era partito a bordo del suo bastimento chi sa per dove, per naufragare in qualche burrasca invernale. Da lui almeno era al sicuro. Quell'uomo non sapeva nemmeno chi egli fosse; non poteva saperlo. La maschera della giovent\u00f9 lo aveva salvato. Peraltro, se si trattava di una semplice illusione, non era tremendo pensare che la coscienza potesse far nascere simili paurosi fantasmi e dare loro forma visibile e farli muovere sotto i nostri occhi? Che razza di vita sarebbe stata la sua, se le ombre del suo delitto dovevano spiarlo giorno e notte dagli angoli silenziosi, schernirlo da luoghi segreti, sussurrargli all'orecchio durante il festino, svegliarlo dal sonno con gelide dita!", "Quando gli si insinu\u00f2 nel cervello quest'idea, il terrore lo fece impallidire e gli sembr\u00f2 che l'aria fosse diventata improvvisamente pi\u00f9 fredda. Che momento di pazzia furiosa era stato quello nel quale aveva ucciso il suo amico! Com'era orribile il solo ricordo di quella scena! La rivedeva tutta quanta; tutti i dettagli spaventosi gli tornavano in mente con un orrore intensificato. L'immagine del suo delitto usciva dalla nera caverna del tempo, terribile e drappeggiata di scarlatto. Quando Lord Henry entr\u00f2 alle sei, lo trov\u00f2 in lacrime, come uno al quale si spezzi il cuore. Soltanto il terzo giorno si arrischi\u00f2 a uscire. Nell'aria serena, profumata di resina, di quella mattinata invernale c'era qualcosa che sembrava restituirgli l'allegria e l'ardore di vivere. Ma questo cambiamento non era dovuto solo alle condizioni fisiche dell'ambiente; era la sua stessa natura che si era ribellata contro l'angoscia eccessiva che aveva tentato di sovvertire e distruggere la perfezione della sua calma. Succede sempre cos\u00ec nei temperamenti raffinati e complessi; le loro passioni violente o li fiaccano o devono piegarsi, o uccidono l'uomo o muoiono esse stesse.", "I dolori superficiali, come gli amori superficiali, vivono a lungo; gli amori e i dolori veramente grandi sono distrutti dalla loro stessa pienezza. Inoltre, si era convinto di essere stato vittima della propria immaginazione terrorizzata e ora ripensava alla sua paura con una certa piet\u00e0 mista a un certo disprezzo. Dopo colazione passeggi\u00f2 per un'ora in giardino con la duchessa, poi attravers\u00f2 il parco in carrozza per raggiungere i cacciatori. La brinata scricchiolante copriva il metallo turchino e una sottile striscia di ghiaccio orlava il laghetto tranquillo e ricco di canne. Al limitare del bosco di pini vide Sir Geoffrey Clouston, il fratello della duchessa, che estraeva dal fucile due cartucce vuote. Salt\u00f2 gi\u00f9 dalla vettura e, dopo aver detto al \"groom\" di riportare a casa la cavalla si avvi\u00f2 verso l'ospite tra i rami secchi e i cespugli irti. - Buona caccia, Geoffrey? - chiese. - Non troppo, Dorian. La maggior parte degli uccelli dev'essere uscita all'aperto. Credo che andr\u00e0 meglio nel pomeriggio, quando passeremo su un terreno nuovo.", "Dorian si un\u00ec a lui. L'aria aromatica e frizzante, le luci brune e rosse che apparivano nel bosco, le grida rauche dei battitori che si alzavano ogni tanto e alle quali seguivano gli spari secchi dei fucili lo affascinavano e gli davano un delizioso senso di libert\u00e0. La noncuranza della felicit\u00e0, la suprema indifferenza della gioia si erano impadronite di lui. Di colpo, a una ventina di metri da loro, una lepre, con gli orecchi dalla punta nera dritti, spinta in avanti dalle lunghe zampe posteriori, sbuc\u00f2 da un folto cespuglio di erbe aride correndo come una freccia in direzione di un folto di ontani. Sir Geoffrey imbracci\u00f2 il fucile; ma nella grazia dei movimenti dell'animale c'era qualcosa che affascin\u00f2 stranamente Dorian Gray e lo fece gridare subito: - Non sparare, Geoffrey. Lasciala vivere. - Che sciocchezza, Dorian! - rise il suo compagno e mentre la lepre stava per balzare nel folto spar\u00f2. Si sentirono due gridi: quello di una lepre ferita, che \u00e8 tremendo, e quello di un uomo in agonia, che \u00e8 ancora pi\u00f9 tremendo.", "- Signore Iddio! - esclam\u00f2 Sir Geoffrey. - Ho colpito un battitore! Ma che idiota, a mettersi cos\u00ec davanti ai fucili! Voi, laggi\u00f9, smettete di sparare! - grid\u00f2 a voce altissima. C'\u00e8 un ferito. Il capo dei guardacaccia arriv\u00f2 di corsa con un bastone in mano. - Dove, signore? dov'\u00e8? - grid\u00f2; e nello stesso momento il fuoco cess\u00f2 su tutta la linea. - Qui - rispose Sir Geoffrey, furibondo, affrettandosi verso il folto. - Perch\u00e9 diavolo non tenete indietro i vostri uomini? Per oggi la mia caccia \u00e8 rovinata. Dorian li segu\u00ec con lo sguardo mentre penetravano nel boschetto di ontani, scostando i rami esili e flessuosi. Dopo poco tornarono fuori, trascinandosi dietro un corpo nella luce del sole. L'orrore gli fece girare la testa; gli sembr\u00f2 che la sventura lo seguisse dovunque. Sent\u00ec Sir Geoffrey chiedere se l'uomo era proprio morto e il guardacaccia rispondere affermativamente. Tutto il bosco, improvvisamente, gli sembr\u00f2 pieno di volti umani; sent\u00ec il calpest\u00eco di migliaia di piedi e il ronzio sommesso delle voci.", "Un grande fagiano dal petto di rame venne a svolazzare tra i rami sulle loro teste. Dopo pochi momenti che, nello stato di turbamento in cui era, gli sembrarono ore interminabili di sofferenza, sent\u00ec una mano che gli si posava sulla spalla; trasal\u00ec e si gir\u00f2. - Dorian - disse Lord Henry, - sar\u00e0 meglio dire che per oggi la battuta \u00e8 sospesa. Continuarla non farebbe buona impressione. - Harry, vorrei che fosse sospesa per sempre - rispose, amaro. E' tutta una cosa ripugnante e crudele. Quell'uomo \u00e8... Non riusc\u00ec a finire la frase. - Temo di s\u00ec - rispose Lord Henry. - La scarica l'ha colpito in pieno petto. La morte deve essere stata istantanea. Vieni, andiamo a casa. Camminarono fianco a fianco per una cinquantina di metri in direzione del viale, senza pronunciare una sola parola; poi Dorian guard\u00f2 Lord Henry e disse, con un profondo sospiro: - Brutto presagio, Harry; bruttissimo presagio. - Che cosa? - chiese Lord Henry.", "- Ah, s\u00ec, quest'incidente. Ma, amico mio, era inevitabile. La colpa \u00e8 tutta dell'uomo; perch\u00e9 si \u00e8 messo davanti ai fucili? E poi la cosa non ci riguarda. Naturalmente \u00e8 piuttosto seccante per Geoffrey. Impallinare i battitori non \u00e8 una bella cosa; la gente pensa che chi l'ha fatto sia uno che spara all'impazzata, e Geoffrey non lo \u00e8; \u00e8 un tiratore molto preciso. Ma parlarne non serve a niente. Dorian scosse la testa. - E' un brutto presagio, Harry. Ho la sensazione che qualcosa di orribile stia per succedere a qualcuno di noi; a me, forse aggiunse, passandosi la mano davanti agli occhi con un gesto di paura. L'altro rise. - Dorian, al mondo c'\u00e8 una sola cosa orribile, la noia; \u00e8 l'unico peccato che non trova perdono. Ma non \u00e8 probabile che noi ne soffriremo, a meno che a pranzo questa gente non continui a chiacchierare di questa storia. Bisogner\u00e0 che faccia sapere che \u00e8 un argomento da considerare vietato.", "Quanto ai presagi, non esiste niente di simile. Il destino \u00e8 troppo saggio e troppo crudele per mandarci degli araldi. E poi, Dorian, a te che diavolo potrebbe accadere? Tu hai tutto quello che si pu\u00f2 desiderare al mondo; non c'\u00e8 uomo che non sarebbe felice di fare a cambio con te. - Harry, non c'\u00e8 uomo con il quale io non farei a cambio. Non ridere; ti sto dicendo la verit\u00e0. Quel disgraziato contadino che \u00e8 morto poco fa sta molto meglio di me. Io non ho paura della morte: \u00e8 la venuta della morte che mi atterrisce. Mi sembra di sentire in quest'aria di piombo il battito delle sue ali mostruose. Buon Dio! non vedi laggi\u00f9 dietro gli alberi muoversi un uomo, che mi aspetta, che mi spia? Lord Henry guard\u00f2 nella direzione che additava quella mano inguantata. - S\u00ec - disse sorridendo, - vedo il giardiniere che ti aspetta. Probabilmente vorr\u00e0 chiederti che fiori vuoi avere in tavola stasera.", "Sei nervoso in un modo incredibile, Dorian; quando torniamo in citt\u00e0 devi farti visitare dal mio medico. Vedendo avvicinarsi il giardiniere, Dorian trasse un sospiro di sollievo. Questi si tocc\u00f2 il cappello, diede un'occhiata esitante a Lord Henry, poi tir\u00f2 fuori una lettera e la porse al padrone. - Sua Grazia mi ha detto di aspettare la risposta - mormor\u00f2. Dorian si mise in tasca la lettera e disse freddamente: - Dite a Sua Grazia che sto venendo. L'uomo si gir\u00f2 e si diresse rapidamente verso la casa. - Quanto piace alle donne fare le cose pericolose! - disse Lord Henry. - E' una delle qualit\u00e0 che pi\u00f9 ammiro in loro. Una donna flirter\u00e0 con chiunque, a condizione che ci sia qualcuno a guardare. - Quanto piace a te dire le cose pericolose, Harry! In questo caso sei del tutto fuori strada. La duchessa mi piace moltissimo, ma non l'amo. - E la duchessa ti ama molto, ma le piaci meno; e dunque l'accordo \u00e8 perfetto.", "- Harry, tu stai parlando di scandali e per uno scandalo non esiste la pi\u00f9 piccola base. - La base per qualunque scandalo \u00e8 una certezza immorale - disse Lord Henry, accendendo una sigaretta. - Tu sacrificheresti chiunque per il gusto di fare un epigramma. - Il mondo va all'altare spontaneamente - fu la risposta. - Vorrei poter amare - grid\u00f2 Dorian Gray, con una nota profondamente patetica nella voce. - Ma mi sembra di aver perduto la passione e dimenticato il desiderio. Mi sono concentrato troppo su me stesso; la mia personalit\u00e0 mi \u00e8 diventata un peso. Voglio evadere, andarmene, dimenticare. Sono stato uno sciocco a venire qui. Credo che telegrafer\u00f2 a Harvey di allestire lo yacht; a bordo si \u00e8 al sicuro. - Al sicuro da che cosa, Dorian? Tu ti trovi in qualche pasticcio. Perch\u00e9 non mi dici di che si tratta? Sai bene che ti aiuterei. - Non posso dirtelo, Harry - rispose tristemente, - e forse non \u00e8 che una mia immaginazione.", "Questo disgraziato incidente mi ha sconvolto. Ho un orribile presentimento che qualche cosa di simile accadr\u00e0 a me. - Che sciocchezze! - Speriamo; ma non riesco a difendermi da questa sensazione. Ah, ecco la duchessa, che sembra Artemide in tailleur. Come vedete, duchessa, sono tornato. - Ho sentito tutto, signor Gray - rispose lei. - Il povero Geoffrey \u00e8 fuori di s\u00e9. E sembra che voi gli avevate chiesto di non tirare a quella lepre. Che cosa strana! - S\u00ec, molto strana. Non so che cosa mi abbia spinto: un capriccio, penso. Sembrava la pi\u00f9 graziosa di tutte le cose viventi. Per\u00f2 mi dispiace che vi abbiano detto di quell'uomo; non \u00e8 un argomento attraente. Lord Henry intervenne: - E' un argomento noioso. Non ha nessun valore psicologico. Ah, se Geoffrey l'avesse fatto apposta, questo lo renderebbe molto interessante. Mi piacerebbe conoscere uno che avesse commesso un vero assassinio. - Che brutte cose, Harry! - grid\u00f2 la duchessa, - non \u00e8 vero, signor Gray?", "Harry, il signor Gray sta male di nuovo: sta per svenire. Dorian, con uno sforzo, si irrigid\u00ec e sorrise. - Non \u00e8 niente, duchessa - mormor\u00f2. - Ho i nervi terribilmente in disordine, ecco tutto. Temo di aver camminato troppo stamani. Non ho sentito quello che ha detto Harry; era una cosa molto brutta? Bisogner\u00e0 che tu me la ridica un'altra volta. Credo che dovr\u00f2 andare a coricarmi. Mi scuserete, non \u00e8 vero? Erano arrivati al grande salone che portava dalla serra alla terrazza. Quando la porta vetrata si fu chiusa dietro le spalle di Dorian Gray, Lord Henry si gir\u00f2 a guardare la duchessa con i suoi occhi sonnolenti e le disse: - Sei molto innamorata di lui? Lei non rispose per qualche momento e rimase a contemplare il paesaggio. - Vorrei saperlo - disse finalmente. Lui scosse la testa. - Saperlo sarebbe fatale. Quello che affascina \u00e8 l'incertezza. La nebbia rende meravigliose tutte le cose. - Si pu\u00f2 smarrire la strada.", "- Mia cara Gladys, tutte le strade finiscono nello stesso punto. - Qual \u00e8? - La delusione. - E' stata il mio \"d\u00e9but\" nella vita - sospir\u00f2 lei. - E' venuta da te con una corona in testa. - Le foglie di fragola mi hanno stancato. - Ma ti stanno bene. - Soltanto in pubblico. - Ne sentiresti la mancanza - disse Lord Henry. - Non intendo separarmi neanche da un petalo. - Monmouth ha gli orecchi. - I vecchi sono duri d'orecchio. - Non \u00e8 mai stato geloso? - Vorrei che lo fosse stato. Egli diede un'occhiata in giro, come se cercasse qualcosa. - Che cerchi? - gli domand\u00f2 essa. - Il bottone del tuo fioretto - rispose lui. - L'hai lasciato cadere. Lei rise. - S\u00ec, ma la maschera ce l'ho ancora. - Rende pi\u00f9 graziosi i tuoi occhi - fu la risposta. Essa rise, e i suoi denti si mostrarono, simili a semi bianchi in un frutto scarlatto.", "Di sopra, Dorian Gray, in camera sua, era disteso su un divano e il terrore scuoteva tutte le fibre del suo corpo. Per lui la vita, di colpo, era diventata un peso troppo ripugnante per sopportarlo. La morte tremenda di quel disgraziato battitore, ucciso nel boschetto come un animale selvatico, gli era parsa come una prefigurazione della morte che avrebbe colpito anche lui. Le parole pronunciate da Lord Henry per un capriccio passeggero di cinismo faceto gli avevano dato le vertigini. Alle cinque suon\u00f2 per il servitore e gli diede ordine di fare le valigie in tempo per il direttissimo notturno per la capitale e di fargli avere la carrozza alla porta per le otto e mezzo. Era deciso a non passare un'altra notte a Selby Royal. Era un posto di malaugurio; la morte vi si aggirava in pieno sole e l'erba della foresta era stata sporcata di sangue. Scrisse poi un biglietto a Lord Henry, dicendogli che andava in citt\u00e0 per consultare un medico e pregandolo di fare gli onori di casa durante la sua assenza.", "Stava introducendolo nella busta quando bussarono alla porta e il servitore lo inform\u00f2 che il capo guardacaccia voleva vederlo. Si rabbui\u00f2 e si morse le labbra. - Fatelo entrare - mormor\u00f2 dopo un attimo di esitazione. Appena l'uomo fu entrato, Dorian tir\u00f2 fuori da un cassetto il libretto degli assegni e l'apr\u00ec davanti a lui. - Suppongo che siate venuto per quel disgraziato incidente di stamattina, Thornton - disse nel prendere la penna. - Sissignore - rispose il guardacaccia. - Era ammogliato quel poveretto? Aveva qualcuno a carico? chiese Dorian, con aria annoiata. - Se \u00e8 cos\u00ec, non vorrei che rimanessero in miseria e manderei loro qualsiasi somma di denaro che vi sembri necessaria. - Non sappiamo chi sia, signore. E' per questo che mi sono permesso di venire da voi. - Non sapete chi sia? - disse distrattamente Dorian. - Che volete dire? Non era uno dei vostri uomini? - Nossignore. Mai visto prima. Sembra un marinaio. A Dorian Gray cadde di mano la penna.", "Gli sembr\u00f2 che il suo cuore avesse smesso di battere di colpo. - Marinaio? - grid\u00f2. - Marinaio, avete detto? - Sissignore. Ha l'aria di essere stato una specie di marinaio; tatuato su tutt'e due le braccia e cos\u00ec via. - Non gli si \u00e8 trovato niente indosso? - disse Dorian, piegandosi in avanti e guardandolo cogli occhi spalancati. Niente che riveli il suo nome? - Un po' di denaro, non molto, e una pistola a sei colpi. Non c'era nessun nome. Ha l'aria di una persona per bene, ma rozza: una specie di marinaio, pensiamo noi. Dorian si alz\u00f2. Una speranza terribile gli era balenata e lui vi si aggrapp\u00f2 follemente. - Dov'\u00e8 il cadavere? - esclam\u00f2. - Presto! voglio vederlo subito. - In una stalla vuota alla Home Farm. La gente non ha piacere di avere in casa quella specie di cose; dicono che un cadavere porta disgrazia. - Alla Home Farm! - Andate subito l\u00e0 e aspettatemi.", "Dite a uno dei miei \"grooms\" di portare fuori il mio cavallo. No, non importa; andr\u00f2 io stesso alle scuderie. Guadagneremo tempo. Meno d'un quarto d'ora dopo, Dorian Gray galoppava a tutta forza gi\u00f9 per il lungo viale. Gli sembrava che gli alberi gli sfilassero accanto come una processione di spettri e che delle ombre furiose gli si gettassero attraverso la strada. A un certo punto la cavalla fece uno scarto davanti a un pilastro bianco e per poco non lo sbalz\u00f2 di sella. La sferz\u00f2 sul collo con lo scudiscio. Fendeva come una freccia l'aria crepuscolare e gli zoccoli facevano volare i sassi. Arriv\u00f2 finalmente alla Home Farm. Nel cortile aspettavano due uomini. Salt\u00f2 gi\u00f9 di sella gettando le redini a uno di loro. Nella stalla pi\u00f9 lontana si vedeva il bagliore di una lampada. Qualcosa gli disse che l\u00e0 c'era il cadavere; si affrett\u00f2 verso la porta e mise la mano sul paletto. Si ferm\u00f2 per un attimo, perch\u00e9 provava la sensazione di essere sul punto di scoprire una cosa che avrebbe fatto o disfatto la sua esistenza; poi spalanc\u00f2 la porta ed entr\u00f2.", "Nell'angolo pi\u00f9 lontano il cadavere di un uomo vestito di una rozza camicia e di un paio di calzoni turchini era steso su un mucchio di sacchi. Gli avevano messo un fazzoletto sudicio sul viso; accanto, scoppiettava una candela da pochi soldi, infilata in una bottiglia. Dorian Gray rabbrivid\u00ec. Sapeva che la mano che doveva tirar via il fazzoletto non poteva essere la sua e chiam\u00f2 uno dei contadini. - Levagli quella roba dal viso. Voglio vederlo - disse, aggrappandosi allo spigolo della porta per reggersi in piedi. Quando il contadino ebbe rimosso il cencio, fece un passo avanti e un grido di gioia gli sfugg\u00ec dalle labbra. L'uomo ucciso nel boschetto era James Vane. Rest\u00f2 per qualche minuto a osservare il cadavere. Tornando a casa aveva gli occhi pieni di lacrime, perch\u00e9 sapeva di essere in salvo. Capitolo diciannovesimo - E' inutile che tu mi dica che sarai buono - esclam\u00f2 Lord Henry, tuffando le dita bianche in una coppa piena d'acqua profumata all'essenza di rose.", "- Tu sei perfetto e ti prego di non cambiare. Dorian Gray tentenn\u00f2 il capo. - No, Harry. In vita mia ho fatto troppe azioni tremende e non ne far\u00f2 pi\u00f9. Ieri ho cominciato quelle buone. - Dove eri ieri? - In campagna, solo, in un piccolo albergo. - Caro figliuolo - disse Lord Henry sorridendo, - in campagna chiunque pu\u00f2 essere buono, perch\u00e9 non ci sono tentazioni; e \u00e8 questa la ragione per la quale quelli che vivono in campagna sono cos\u00ec assolutamente privi di civilt\u00e0. La civilt\u00e0 non \u00e8 affatto una cosa facile da raggiungere. L'uomo vi pu\u00f2 arrivare in due modi: essendo colto oppure essendo corrotto. La gente di campagna non ha nessuna possibilit\u00e0 di essere n\u00e9 l'una n\u00e9 l'altra cosa e perci\u00f2 rimane stagnante. - Cultura e corruzione - fece eco Dorian. - Ho conosciuto qualcosa dell'una e dell'altra. Adesso mi sembra terribile che le due cose debbano sempre trovarsi assieme, perch\u00e9 ho un nuovo ideale, Harry.", "Sar\u00f2 diverso; credo anzi di essere gi\u00e0 diverso. - Non mi hai ancora detto in che cosa consisteva la tua buona azione; oppure hai detto di averne compiuta pi\u00f9 di una? - chiese il suo compagno, versandosi sul piatto una piccola piramide cremisina di fragole senza gambo e facendovi cadere sopra una bianca nevicata di zucchero attraverso un cucchiaio traforato a forma di conchiglia. - Te lo dir\u00f2, Harry; non \u00e8 una storia che potrei raccontare a nessun altro. Ho risparmiato una persona. La frase sembra vanitosa, ma tu capisci che cosa voglio dire. Era molto bella e assomigliava mirabilmente a Sybil Vane; credo che la prima cosa che mi ha attratto verso di lei sia stata questa somiglianza. Ti ricordi di Sybil, non \u00e8 vero? Quanti anni sono passati! Hetty, naturalmente, non apparteneva alla nostra classe; era una ragazza di villaggio, ma io l'amavo veramente; sono sicurissimo che l'amavo. Durante tutto questo meraviglioso mese di maggio che abbiamo passato, andavo a vederla due o tre volte la settimana.", "Ieri ci siamo incontrati in un orto. I fiori del melo le cadevano continuamente sui capelli e lei rideva. Stamattina all'alba dovevamo partire insieme, ma improvvisamente ho preso la decisione di lasciarla simile a un fiore, cos\u00ec come l'avevo trovata. - Credo che la novit\u00e0 dell'emozione debba averti procurato un fremito di vero piacere, Dorian - interruppe Lord Henry. - Ma sono in grado di portare il tuo idillio alla conclusione. Tu le avrai dato qualche buon consiglio e le hai spezzato il cuore: e questo \u00e8 il modo col quale hai incominciato a riformare te stesso. - Harry, sei tremendo! Non devi dire queste cose orrende. Il cuore di Hetty non \u00e8 spezzato. Naturalmente ha pianto, si capisce; ma ha schivato la vergogna e pu\u00f2 vivere, come Perdita, nel suo giardino fiorito di menta e di girasoli. - E piangere il suo infedele Florizello - disse Lord Henry, ridendo e appoggiandosi alla spalliera della sedia. - Mio caro Dorian, hai delle idee curiosamente puerili.", "Credi che ora quella ragazza potr\u00e0 accontentarsi di una persona del suo rango? Un bel giorno, immagino, sposer\u00e0 qualche rozzo carrettiere o qualche contadino. Orbene, il fatto di averti conosciuto e di averti amato le insegner\u00e0 a disprezzare il marito e sar\u00e0 infelicissima. Dal punto di vista morale, non posso dire di apprezzare eccessivamente la tua grande rinuncia; anche come inizio \u00e8 meschino. E poi, chi ti dice che in questo momento Hetty non stia galleggiando in qualche stagno, come Ofelia, alla luce delle stelle, tutta attorniata da graziosi gigli acquatici? - Harry, tutto questo \u00e8 veramente intollerabile. Prima metti tutto sul ridere, poi suggerisci le tragedie pi\u00f9 spaventose. Mi dispiace di avertelo raccontato. Di quello che mi dici non me ne importa niente; so di aver fatto bene ad agire come ho agito. Povera Hetty! stamattina, passando davanti al podere, ho visto alla finestra il suo viso che sembrava un cespo di gelsomini. Non ne parliamo pi\u00f9 e non provare a convincermi che la prima buona azione che ho compiuto da anni, il primo piccolo sacrificio che mi sono imposto, sia in realt\u00e0 una specie di peccato.", "Voglio diventare migliore di quello che sono e lo diventer\u00f2. Parlami di te stesso. Che c'\u00e8 di nuovo in citt\u00e0? Da molti giorni non sono andato al circolo. - La gente parla ancora della scomparsa del povero Basil. - Avrei creduto che a quest'ora si fossero stancati di questo soggetto - disse Dorian, versandosi del vino e facendosi scuro in volto. - Caro figliuolo, sono solo sei settimane che ne parlano, e il pubblico britannico non \u00e8 proprio in grado di affrontare la tensione mentale che comporta l'avere pi\u00f9 di un argomento ogni tre mesi. Per\u00f2 negli ultimi tempi sono stati fortunatissimi; hanno avuto la mia causa di divorzio e il suicidio di Alan Campbell e ora hanno la scomparsa misteriosa di un artista. Scotland Yard insiste nel sostenere che l'uomo col pastrano grigio che part\u00ec per Parigi il 9 novembre col treno di mezzanotte era il povero Basil e la polizia francese dichiara che Basil non \u00e8 mai arrivato a Parigi.", "Immagino che tra una settimana si dir\u00e0 che l'hanno visto a San Francisco. E' una cosa strana, ma di tutti quelli che spariscono si dice che sono stati visti a San Francisco. Dev'essere una citt\u00e0 deliziosa, dotata di tutte le attrattive dell'altro mondo. - Che cosa credi che sia successo a Basil? - chiese Dorian, alzando il bicchiere di borgogna contro luce e meravigliandosi lui stesso di poter discutere la faccenda con tanta tranquillit\u00e0. - Non ne ho la minima idea. Se Basil ha voluto nascondersi, la cosa non mi riguarda; se \u00e8 morto non voglio pensare a lui. La morte \u00e8 la sola cosa che mi atterrisce e che odio. - Perch\u00e9? - disse il giovane, con fare stanco. - Perch\u00e9 - disse Lord Henry, passandosi sotto il naso il graticcio dorato di una scatola aperta di vinaigrette, oggi si pu\u00f2 sopravvivere a qualunque cosa, eccetto che a quella. Nel diciannovesimo secolo la morte e la volgarit\u00e0 sono gli unici fatti che non si possono eliminare a furia di spiegazioni.", "Andiamo a prendere il caff\u00e8 nella sala da musica, Dorian. Devi suonarmi un po' di Chopin. L'uomo con il quale \u00e8 scappata mia moglie suonava Chopin divinamente. Povera Victoria! Io le ero molto affezionato. Senza di lei la casa sembra vuota. Certo, la vita coniugale \u00e8 solo un'abitudine, una cattiva abitudine, ma si rimpiange la perdita anche delle peggiori abitudini. Forse sono quelle che si rimpiangono di pi\u00f9, perch\u00e9 formano una parte cos\u00ec essenziale della personalit\u00e0. Dorian non disse niente, ma si alz\u00f2 da tavola, pass\u00f2 nella stanza vicina, si sedette al pianoforte e lasci\u00f2 vagare le dita sull'avorio bianco e nero dei tasti. Dopo che fu portato il caff\u00e8, si ferm\u00f2 e disse, fissando Lord Henry: - Harry, ti \u00e8 mai venuto in mente che Basil sia stato assassinato? Lord Henry sbadigli\u00f2. - Basil era molto popolare e portava sempre un orologio da pochi soldi. Perch\u00e9 dovrebbero averlo assassinato? Non era abbastanza intelligente da avere dei nemici. Certo, per dipingere aveva un genio meraviglioso; ma un uomo pu\u00f2 dipingere come Velasquez e per\u00f2 essere perfettamente insignificante, e Basil in verit\u00e0 era piuttosto insignificante.", "Mi ha interessato una volta soltanto, quando mi disse, anni fa, che nutriva un'adorazione frenetica per te e che tu eri il motivo dominante della sua mente. - Io volevo molto bene a Basil - disse Dorian, con una nota di tristezza nella voce. - Ma la gente non dice che \u00e8 stato assassinato? - S\u00ec, qualche giornale l'ha detto; ma a me non sembra per niente probabile. So bene che a Parigi ci sono dei posti tremendi, ma Basil non era tipo da frequentarli. Non conosceva la curiosit\u00e0; era questo il suo difetto capitale. - Che diresti, Harry, se ti dicessi che Basil l'ho assassinato io? - disse Dorian fissandolo intensamente dopo aver parlato. - Direi, mio caro, che stai posando per un personaggio per il quale non sei tagliato. Qualunque delitto \u00e8 volgare, cos\u00ec come qualunque volgarit\u00e0 \u00e8 un delitto. Tu, Dorian, non sei tipo da commettere un assassinio. Mi dispiace se parlando in questo modo offendo la tua vanit\u00e0, ma ti assicuro che \u00e8 cos\u00ec.", "Il delitto appartiene esclusivamente alle classi inferiori e io non gliene faccio un rimprovero. Mi immagino che per loro il delitto sia quello che per noi \u00e8 l'arte, e cio\u00e8 semplicemente un mezzo per procurarsi delle sensazioni straordinarie. - Un mezzo per procurarsi delle sensazioni? Credi dunque che un uomo che ha commesso un omicidio una volta potrebbe tornare a commettere lo stesso delitto? Non dirmi questo. - Qualunque cosa, a farla troppo spesso, diventa un piacere esclam\u00f2 Lord Henry ridendo. - Questo \u00e8 uno dei pi\u00f9 importanti segreti della vita. Penso per\u00f2 che l'omicidio sia sempre un errore; non si dovrebbe mai fare niente di cui non si possa parlare dopo un pranzo. Ma lasciamo in pace il povero Basil. Vorrei poter credere che abbia incontrato una fine cos\u00ec veramente romantica, ma non posso; penso che sia caduto nella Senna da un omnibus e che il conducente abbia soffocato lo scandalo. S\u00ec, credo che la sua fine debba essere stata questa.", "Mi sembra di vederlo ora, disteso sul dorso sotto quelle acque verdastre, coi barconi che gli passano sopra e lunghe alghe che gli si impigliano nei capelli. Sai, non credo che avrebbe potuto pi\u00f9 fare gran che di buono; negli ultimi dieci anni la sua maniera era molto peggiorata. Dorian sospir\u00f2 e Lord Henry attravers\u00f2 la stanza e cominci\u00f2 ad accarezzare sulla testa un curioso pappagallo giavanese, un grosso uccello dalle piume grigie, col ciuffo e la coda di colore rosa, che si teneva in equilibrio su una bacchetta di bamb\u00f9. Quando le sue dita affusolate lo toccarono, cal\u00f2 la crosta biancastra delle palpebre rugose sugli occhi che sembravano di vetro nero e cominci\u00f2 a dondolarsi avanti e indietro. - S\u00ec - aggiunse, girandosi e togliendo di tasca il fazzoletto, la sua maniera era molto peggiorata. Mi sembrava che avesse perso qualcosa: aveva perso un ideale. Quando venne meno la grande amicizia tra voi due, smise di essere un grande artista.", "Che cosa vi ha separato? Immagino che lui ti annoiasse, e se \u00e8 cos\u00ec non te l'avr\u00e0 mai perdonato; \u00e8 questa l'abitudine di tutti i seccatori. A proposito, che ne \u00e8 stato di quel meraviglioso ritratto che ti fece? Non mi sembra di averlo mai visto dopo che fu dipinto. Oh, s\u00ec, mi ricordo che qualche anno fa mi dicesti che l'avevi spedito a Selby e che era stato rubato o si era smarrito durante il tragitto. Non l'hai pi\u00f9 riavuto? Che peccato! Era un vero capolavoro. Mi ricordo che lo volevo comperare, e sarebbe stato meglio se l'avessi fatto. Apparteneva al periodo migliore di Basil. Dopo, la sua opera era quel curioso miscuglio di cattiva pittura e di buone intenzioni che da sempre a un uomo il diritto di aspirare a essere chiamato un artista inglese rappresentativo. Facesti qualche inserzione per ritrovarlo? L'avresti dovuto fare. - Non ricordo - disse Dorian. - Credo di averlo fatto. Ma a me in realt\u00e0 non piacque mai.", "Mi dispiace di aver posato per quel ritratto. Il ricordo mi \u00e8 odioso. Perch\u00e9 ne parli? Mi ricordava sempre quei curiosi versi di un dramma, Amleto, credo, come dicono? Come il ritratto di un'afflizione, Un volto senza un cuore. S\u00ec, a questo somigliava. Lord Henry rise. - Quando un uomo tratta artisticamente la propria vita, il suo cervello \u00e8 il suo cuore - rispose, lasciandosi cadere in una poltrona. Dorian Gray scosse la testa ed esegu\u00ec piano qualche accordo sul pianoforte. - Come il ritratto di un'afflizione - ripet\u00e9, - un volto senza un cuore. L'altro si appoggi\u00f2 alla spalliera e lo guard\u00f2 con gli occhi semichiusi. - A proposito, Dorian - disse, - che cosa guadagna un uomo com'\u00e8 esattamente la citazione? - se acquista il mondo intero e perde la sua anima? La musica si interruppe su una stonatura e Dorian Gray trasal\u00ec e guard\u00f2 l'amico. - Perch\u00e9 questa domanda, Harry? - Mio caro - disse Lord Henry, inarcando le sopracciglia per la sorpresa, - te l'ho fatta perch\u00e9 credevo che tu potessi darmi una risposta, ecco tutto.", "Domenica scorsa passavo per il parco e vicino al Marble Arch c'era una piccola folla di gente mal vestita che ascoltava un volgare predicatore da strada. Nel passare, sentii quell'uomo che urlava al suo uditorio quella domanda e mi colp\u00ec come abbastanza drammatica. Londra \u00e8 piena di effetti curiosi di questo genere. Una domenica piovigginosa; un cristiano trasandato con l'impermeabile addosso; un cerchio di facce poco sane sotto un soffitto ininterrotto di ombrelli gocciolanti, e una frase meravigliosa lanciata nell'aria da labbra stridule e isteriche. Nel suo genere era davvero una cosa eccellente, una cosa suggestiva. Mi venne voglia di dire a quel profeta che l'arte ha un'anima, ma l'uomo no; per\u00f2 ho paura che non mi avrebbe compreso. - Harry, non parlare cos\u00ec. L'anima \u00e8 una terribile realt\u00e0. Pu\u00f2 essere comperata, venduta, barattata; pu\u00f2 essere avvelenata o resa perfetta. C'\u00e8 un'anima in ognuno di noi; lo so. - Ne sei proprio sicuro, Dorian? - Sicurissimo. - Ah, allora dev'essere un'illusione.", "Le cose delle quali ci sentiamo assolutamente sicuri non sono mai vere; questa \u00e8 la fatalit\u00e0 della fede e la lezione del romanzo. Che aria seria hai! Non essere cos\u00ec serio. Che cosa abbiamo in comune, tu ed io, con le superstizioni del nostro tempo? No; abbiamo rinunciato a credere nell'anima. Suonami qualcosa, Dorian; suonami un Notturno, e mentre suoni dimmi sottovoce come hai fatto a conservare la giovinezza. Devi avere un segreto. Io ho solo dieci anni pi\u00f9 di te e sono grinzoso, logorato, giallo. Sei veramente meraviglioso, Dorian. Il tuo aspetto non \u00e8 mai stato cos\u00ec incantevole come stasera; mi ricorda il giorno che ti vidi per la prima volta. Eri un po' insolente, molto timido e assolutamente straordinario. Naturalmente sei cambiato, ma nell'aspetto no. Vorrei che tu mi dicessi il tuo segreto. Per recuperare la giovent\u00f9 farei qualunque cosa, salvo che fare ginnastica, alzarmi presto ed essere rispettabile. La giovent\u00f9! non c'\u00e8 niente che le stia alla pari.", "Parlare dell'ignoranza della giovent\u00f9 \u00e8 assurdo; ormai gli unici dei quali ascolto le opinioni con un certo rispetto sono tutti molto pi\u00f9 giovani di me. Mi sembra che siano pi\u00f9 avanti di me, che la vita abbia rivelato loro le sue ultime meraviglie. Quanto agli anziani, io contraddico sempre gli anziani; lo faccio per principio. Quando chiedi la loro opinione su una cosa successa ieri, ti danno solennemente le opinioni che erano diffuse nel 1820, quando si portavano le calze lunghe, si credeva a tutto e non si sapeva assolutamente niente. Com'\u00e8 bello il pezzo che stai suonando! Mi chiedo se Chopin l'abbia scritto a Maiorca, con il mare che piangeva intorno alla villa e gli spruzzi salmastri che battevano sui vetri. E' mirabilmente romantico. Che fortuna che ci sia rimasta un'arte che non \u00e8 imitativa! Non smettere; stasera ho voglia di musica. Mi sembra che tu sia Apollo giovane e che io sia Marsia che ti sta ad ascoltare.", "Dorian, anch'io ho i miei dolori, dei quali non sai niente neanche tu. La tragedia della vecchiaia non sta nell'essere vecchi, ma nell'essere giovani. A volte la mia stessa sincerit\u00e0 mi stupisce. Ah, Dorian, come sei felice! Che vita meravigliosa \u00e8 stata la tua! Hai bevuto di tutto, a lunghi sorsi; hai morso l'uva a piena bocca; niente ti \u00e8 rimasto nascosto; e per te tutto questo non \u00e8 stato niente di pi\u00f9 che un suono musicale. Non ti ha distrutto; sei sempre lo stesso. - Non sono lo stesso, Harry. - Ma s\u00ec, che sei lo stesso. Chi sa come sar\u00e0 il resto della tua vita! Non rovinarla con le rinunce. Attualmente sei un tipo perfetto; non renderti incompleto. Ora sei assolutamente senza difetti; non scuotere la testa, perch\u00e9 sai che \u00e8 cos\u00ec. E poi, Dorian, non trarre in inganno te stesso. La vita non \u00e8 una questione di nervi, di fibre, di cellule costruite lentamente, nelle quali il pensiero si nasconde e la passione ha i suoi sogni.", "Tu puoi pensare di essere al sicuro e credere di essere forte. Ma una sfumatura di colore vista per caso in una stanza oppure in un cielo mattutino, un profumo speciale che ti piacque un tempo e che porta con s\u00e9 ricordi delicati, un verso di una poesia dimenticata che torna a caderti sotto gli occhi, una cadenza di un pezzo di musica che da anni non suoni pi\u00f9, ti dico, Dorian, che \u00e8 da cose come queste che dipendono le nostre vite. Il Browning ne ha detto qualcosa, ma sono i nostri sensi a immaginarle per noi. Ci sono dei momenti in cui l'odore del \"lilas blanc\" mi colpisce improvvisamente, e allora devo rivivere il mese pi\u00f9 straordinario della mia esistenza. Vorrei poter fare a cambio con te, Dorian. Il mondo ha sparlato di noi due, ma ti ha sempre adorato e ti adorer\u00e0 sempre, perch\u00e9 tu sei il tipo del quale il nostro tempo va in cerca e che ha paura di aver trovato.", "Sono felice che tu non abbia mai fatto niente, che tu non abbia scolpito una statua o dipinto un quadro o prodotto niente al di l\u00e0 di te stesso. La vita \u00e8 stata la tua arte. Hai musicato te stesso e le tue giornate sono i tuoi sonetti. Dorian si alz\u00f2 dal pianoforte e si pass\u00f2 la mano nei capelli. - S\u00ec - mormor\u00f2, - la vita \u00e8 stata deliziosa; ma non far\u00f2 pi\u00f9 la stessa vita, Harry, e tu non devi dirmi queste cose stravaganti. Tu non sai tutto sul mio conto; e credo che se tu lo sapessi anche tu ti allontaneresti da me. Tu ridi; non ridere. - Dorian, perch\u00e9 hai smesso di suonare? Ricomincia e suona un'altra volta quel notturno. Guarda quella grossa luna color del miele, sospesa nell'aria del crepuscolo: aspetta di essere affascinata da te e se tu suoni verr\u00e0 pi\u00f9 vicina alla terra. Non vuoi? Allora andiamo al circolo. Abbiamo passato una serata deliziosa e dobbiamo concluderla deliziosamente.", "Al White c'\u00e8 qualcuno che desidera immensamente conoscerti, il giovane Lord Poole, il figlio maggiore di Bournemouth. Ha gi\u00e0 copiato le tue cravatte e mi ha pregato di esserti presentato. E' un uomo simpaticissimo e mi ricorda un po' te. - Spero di no - disse Dorian, con un'espressione rattristata negli occhi. - Ma stasera sono stanco, Harry. Non vengo al circolo; sono gi\u00e0 quasi le undici e vorrei andarmene a letto presto. - Allora rimani. Non hai mai suonato cos\u00ec bene come stasera. Nel tuo tocco c'era qualcosa di meraviglioso; aveva pi\u00f9 espressione di qualunque altra volta che ti ho ascoltato. - E' perch\u00e9 da ora in avanti sar\u00f2 buono - rispose lui, sorridendo. - Sono gi\u00e0 un po' cambiato. - Per me non puoi cambiare, Dorian - disse Henry. - Tu e io saremo sempre amici. - Eppure una volta mi avvelenasti con un libro e io non dovrei perdonartelo, Harry. Promettimi che non presterai mai quel libro a nessuno; \u00e8 nocivo.", "- Figlio caro, stai gi\u00e0 cominciando a fare il moralista. Tra poco te ne andrai in giro a fare il convertito e il missionario e a mettere in guardia la gente contro tutti i peccati di cui ti sei stancato. Sei troppo delizioso per fare una cosa del genere; e poi non serve a niente: tu ed io siamo quello che siamo e saremo quello che saremo. In quanto a essere avvelenato da un libro, non esiste una cosa cos\u00ec. L'arte non ha nessuna influenza sull'anima; annulla il desiderio di agire; \u00e8 superbamente sterile. I libri che la gente chiama immorali sono i libri che fanno vedere al mondo la sua ignominia, e basta. Ma non stiamo a discutere di letteratura. Vieni da me domani. Monto a cavallo alle undici; potremmo uscire insieme e dopo ti porter\u00f2 a colazione con Lady Branksome. E' una donna incantevole e vuole consultarti riguardo a certi arazzi che pensa di comprare. Oppure vogliamo fare colazione con la nostra piccola duchessa?", "Mi ha detto che adesso non ti vede pi\u00f9. Ti sei forse stancato di Gladys? Me l'aspettavo; quella sua lingua \u00e8 troppo abile per non finire con l'urtare i nervi. In ogni caso sii qui alle undici. - Devo proprio venire, Harry? - Certamente. In questo momento il parco \u00e8 bellissimo. Non credo che ci siano mai stati tanti gigli dall'anno in cui ti ho conosciuto in poi. - Va bene. Alle undici sar\u00f2 qui - disse Dorian. - Buona notte, Harry. Arrivato sulla soglia, esit\u00f2 un attimo, come se avesse avuto qualche altra cosa da dire; poi sospir\u00f2 e usc\u00ec. Capitolo ventesimo Era una bella serata, tanto calda che Dorian prese il soprabito sul braccio e non si avvolse nemmeno la sciarpa di seta intorno al collo. Mentre andava verso casa fumando una sigaretta, gli passarono accanto due giovanotti in abito da sera e sent\u00ec uno di loro sussurrare all'altro: \"Quello \u00e8 Dorian Gray\". Gli torn\u00f2 in mente il piacere che era solito provare una volta quando la gente lo indicava, o lo guardava, o parlava di lui.", "Ora era stanco di sentir pronunciare il suo nome. Il fascino del modesto villaggio dove negli ultimi tempi era andato tanto di frequente consisteva per met\u00e0 nel fatto che nessuno sapeva chi fosse. Alla fanciulla dalla quale era riuscito a farsi amare aveva detto pi\u00f9 volte che era povero e lei gli aveva creduto: una volta le aveva detto che era cattivo e lei aveva riso e gli aveva risposto che i cattivi sono sempre molto vecchi e molto brutti. Com'era dolce il suo riso! sembrava il canto di un cardellino. E quanto era graziosa, col suo vestito di cotone e i suoi grandi cappelli! Non sapeva niente, ma possedeva tutto quello che lui aveva perduto. Arrivato a casa trov\u00f2 il servitore che lo aspettava; lo mand\u00f2 a letto, si adagi\u00f2 sul divano della biblioteca e cominci\u00f2 a riflettere su alcune delle cose che Lord Henry gli aveva detto. Era proprio vero che non si poteva mai cambiare? Sent\u00ec un desiderio violento della purezza immacolata della sua adolescenza; la sua adolescenza candida e rosea, come Lord Henry l'aveva chiamata un giorno.", "Sapeva di aver sporcato se stesso, di aver riempito di corruzione la propria mente e di orrore la propria fantasia; di aver esercitato un'influenza deleteria sugli altri e di aver provato in questo una gioia terribile; e sapeva che di tutte le vite che si erano incontrate con la sua, quella che aveva portato all'ignominia era la pi\u00f9 bella e la pi\u00f9 promettente. Ma tutto questo era irreparabile? Non c'era nessuna speranza per lui? Ah, che momento mostruoso di orgoglio e di passione era stato quello nel quale aveva pregato perch\u00e9 il ritratto portasse il peso dei suoi giorni e a lui restasse intatto lo splendore dell'eterna giovinezza! Il suo fallimento era interamente colpa di quel momento. Sarebbe stato meglio per lui se ogni peccato della sua vita avesse portato con s\u00e9 la propria punizione, sicura, rapida. Nella punizione c'\u00e8 la purificazione; non \"perdona a noi i nostri peccati\", ma \"colpisci noi per le nostre iniquit\u00e0\", questa dovrebbe essere la preghiera rivolta dall'uomo a un Dio di giustizia.", "Sul tavolino c'era lo specchio curiosamente intagliato che Lord Henry gli aveva regalato tanti anni prima e, come per il passato, gli amorini dalle candide membra vi ridevano tutt'intorno. Lo prese, come aveva fatto in quella notte d'orrore, quando aveva osservato per la prima volta il cambiamento nel fatale ritratto e aveva guardato in quella superficie lucida con occhi sconvolti, pieni di lacrime. Un giorno, una persona che lo aveva furiosamente amato gli aveva scritto una lettera pazzesca, che finiva con queste parole idolatre: \"Il mondo \u00e8 cambiato perch\u00e9 tu sei fatto d'avorio e d'oro. La curva delle tue labbra riscrive la storia\". Queste frasi gli tornarono alla mente e se le ripet\u00e9 pi\u00f9 volte; poi ebbe disgusto della propria bellezza e, gettando in terra lo specchio, lo schiacci\u00f2 con il tallone fino a ridurlo un mucchio di schegge d'argento. Era la sua bellezza che lo aveva rovinato, la bellezza e la giovinezza per la quale aveva pregato; senza quelle la sua vita avrebbe potuto essere priva di ogni macchia.", "Per lui la bellezza era stata solo una maschera, la giovinezza una beffa. Che cos'era, dopo tutto, la giovinezza? Un periodo acerbo, immaturo; un periodo di stati d'animo superficiali e di pensieri malsani. Perch\u00e9 ne aveva indossato la livrea? La giovinezza era stata la sua rovina. Meglio non pensare al passato, che nessuno aveva pi\u00f9 il potere di modificare; doveva pensare a se stesso e al proprio futuro. James Vane era sepolto in una tomba anonima nel cimitero di Selby; Alan Campbell si era sparato nel suo laboratorio, una sera, senza rivelare il segreto che era stato costretto a conoscere. Quel po' di agitazione a proposito della scomparsa di Basil Hallward sarebbe svanita ben presto; stava gi\u00e0 attenuandosi. Da quel punto di vista era perfettamente al sicuro. Del resto, quello che pi\u00f9 opprimeva il suo spirito non era la morte di Basil Hallward; quello che lo sconvolgeva era la morte vivente della sua anima. Basil aveva dipinto il ritratto che gli aveva rovinato la vita e lui non poteva perdonarglielo; quel ritratto era stato la causa di tutto.", "Basil gli aveva detto cose insopportabili e lui tuttavia le aveva tollerate pazientemente; l'omicidio era stato semplicemente la pazzia di un momento. Quanto ad Alan Campbell, il suo suicidio l'aveva commesso da solo, vi si era deciso da solo. Era una cosa che non lo riguardava. Una nuova vita: ecco quello che gli serviva, quello che aspettava. Certo l'aveva gi\u00e0 iniziata; se non altro, aveva risparmiato una creatura innocente. Non avrebbe mai pi\u00f9 tentato l'innocenza. Voleva essere buono. Il pensiero di Hetty Merton lo spinse a chiedersi se il ritratto nella stanza chiusa fosse cambiato. Certo non doveva pi\u00f9 essere orribile come prima. Forse, se la sua vita diventava pura, gli sarebbe riuscito di scacciare da quel viso tutte le impronte delle malvagie passioni. Forse i segni del male erano gi\u00e0 scomparsi; doveva andare a vedere. Prese la lampada dalla tavola e si avvi\u00f2 su per le scale. Mentre apriva la porta, un sorriso di gioia gli illumin\u00f2 il viso stranamente giovanile e si ferm\u00f2 un attimo sulle sue labbra.", "S\u00ec, sarebbe stato buono e quell'oggetto ripugnante che aveva tenuto nascosto non sarebbe pi\u00f9 stato per lui una fonte di terrore. Gli sembrava gi\u00e0 che il peso gli fosse stato tolto dalle spalle... Entr\u00f2 pian piano, chiuse la porta a chiave dietro di s\u00e9, com'era suo abitudine, e strapp\u00f2 via dal ritratto la cortina purpurea. Diede in un grido di pena e di sdegno. Nessun cambiamento era visibile, sennonch\u00e9 negli occhi c'era un'espressione di furbizia e sulla bocca la piega sinuosa dell'ipocrisia. Era ancora una cosa disgustosa, pi\u00f9 disgustosa di prima, se possibile; e quella rugiada scarlatta che macchiava la mano sembrava pi\u00f9 accesa, pi\u00f9 somigliante a sangue versato di fresco. Cominci\u00f2 a tremare. Era stata soltanto la vanit\u00e0 a spingerlo a compiere la sua unica buona azione? Oppure il desiderio di una sensazione nuova, come aveva accennato Lord Henry, con il suo sorriso di scherno? O quella passione di recitare una parte che ci fa fare a volte delle cose che sono migliori di noi stessi?", "O tutte queste cose insieme? E perch\u00e9 la macchia rossa si era allargata? Sembrava essersi insinuata su per le dita grinzose, come un'orrenda malattia. Sui piedi dipinti c'era del sangue, come se ci fosse gocciolato sopra; c'era sangue perfino sulla mano che non aveva impugnato il coltello. Confessare? Significava forse che avrebbe dovuto confessare? Costituirsi e lasciarsi mettere a morte? Rise. L'idea gli sembr\u00f2 mostruosa; e poi, anche se avesse confessato, chi gli avrebbe creduto? Nessuna traccia della vittima esisteva in nessun posto; tutto quello che gli apparteneva era stato distrutto; le cose che si trovavano al piano di sotto le aveva bruciate lui stesso. La gente avrebbe detto semplicemente che era impazzito; e se avesse insistito a raccontare quella storia avrebbero finito con il rinchiuderlo in un manicomio... Tuttavia, il suo dovere era di confessare, di subire l'ignominia in pubblico, di espiare pubblicamente. C'era un Dio che chiamava gli uomini a dire i loro peccati alla terra come al cielo.", "Qualunque cosa facesse non l'avrebbe mondato finch\u00e9 non avesse detto il suo peccato. Il suo peccato! Scroll\u00f2 le spalle. La morte di Basil Hallward gli sembrava ben poca cosa; pensava invece a Hetty Merton, poich\u00e9 lo specchio della sua anima nel quale stava specchiandosi era uno specchio ingiusto. Vanit\u00e0? curiosit\u00e0? ipocrisia? Nella sua rinuncia non c'era stato altro? C'era stato qualcosa d'altro, o almeno cos\u00ec credeva; ma chi poteva dirlo?... No, non c'era stato altro. L'aveva risparmiata per vanit\u00e0, si era messo la maschera della bont\u00e0 per ipocrisia, aveva sperimentato la rinuncia per curiosit\u00e0: ora se ne rendeva conto. Ma quell'omicidio doveva seguirlo per tutta la vita? Doveva sempre essere schiacciato dal suo passato? Doveva veramente confessare? Mai. Contro di lui esisteva solo un frammento di prova, il ritratto stesso. La prova era quella: l'avrebbe distrutto. Perch\u00e9 l'aveva conservato tanto a lungo? Un tempo aveva provato piacere nel seguirne il cambiamento e l'invecchiamento, ma negli ultimi anni non l'aveva provato pi\u00f9.", "Gli aveva fatto passare notti insonni; quand'era lontano era stato costantemente spaventato dall'idea che potesse essere guardato da occhi estranei; aveva portato la melanconia nelle sue passioni; il solo ricordo di esso era bastato a guastargli molti momenti di gioia; era stato come una coscienza per lui. S\u00ec, era stato come la coscienza. Lo avrebbe distrutto. Si guard\u00f2 intorno e vide il coltello che aveva ucciso Basil Hallward. Era stato ripulito pi\u00f9 volte, finch\u00e9 non c'era rimasta la pi\u00f9 piccola macchia; era lucido e brillava. Come aveva ucciso il pittore, cos\u00ec avrebbe ucciso l'opera del pittore e tutto quello che essa significava. Avrebbe ucciso il passato; morto questo, sarebbe stato libero. Avrebbe ucciso quella mostruosa vita dell'anima e senza le orrende ammonizioni di questa sarebbe stato in pace. Afferr\u00f2 l'arma e colp\u00ec il ritratto. Si sent\u00ec un grido e un fracasso: un grido cos\u00ec orribilmente straziante che i servi spaventati si svegliarono e uscirono dalle loro camere. Due signori che passavano di sotto sulla piazza si fermarono a guardare la grande casa, poi ripresero il cammino finch\u00e9 incontrarono un agente e lo portarono indietro.", "L'agente suon\u00f2 pi\u00f9 volte il campanello ma nessuno rispose. La casa era tutta al buio, eccetto una luce a una finestra dell'ultimo piano. Dopo un po' si allontan\u00f2, fermandosi in un portico vicino a sorvegliare la casa. - Di chi \u00e8 questa casa? - chiese il pi\u00f9 anziano dei due signori. - Del signor Dorian Gray - rispose la guardia. Si guardarono l'un l'altro con un sorrisetto e si allontanarono. Uno dei due era lo zio di Sir Henry Ashton. Dentro, nel quartiere della servit\u00f9, i domestici mezzo vestiti si parlavano tra di loro bisbigliando; la vecchia signora Leaf piangeva e si torceva le mani; Francis era pallido come un morto. Dopo un quarto d'ora circa, prese con s\u00e9 il cocchiere e uno dei lacch\u00e8 e sal\u00ec le scale. Bussarono, ma nessuno rispondeva; gridarono, ma tutto taceva. Finalmente, dopo un vano tentativo di forzare la porta, salirono sul tetto e si calarono sul balcone. Le finestre cedettero con facilit\u00e0; i serramenti erano vecchi."]}}